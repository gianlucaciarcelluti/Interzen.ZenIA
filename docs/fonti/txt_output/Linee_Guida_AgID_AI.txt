--- Pagina 1 ---
Ministero dell’istruzione e del merito
Linee guida per l’introduzione
dell’Intelligenza Artificiale nelle
Istituzioni scolastiche
Versione 1.0 - Anno 2025

--- Pagina 2 ---
Linee guida per l’introduzione dell’Intelligenza Artificiale nelle
Istituzioni scolastiche
Sommario
Premessa ................................................................................................................................................................ 3
1. Il ruolo dell’IA nella Scuola ............................................................................................................................. 4
1.1 La strategia e gli obiettivi del MIM di introduzione dell’IA nella Scuola ................................................. 4
1.2 Il modello di introduzione dell’IA nelle Scuole ........................................................................................ 7
2. Principi di riferimento .................................................................................................................................... 7
3. Requisiti di base per l’introduzione dell’IA .................................................................................................... 9
3.1 Requisiti etici dell’IA................................................................................................................................. 9
3.2 Requisiti tecnici ...................................................................................................................................... 11
3.3 Requisiti normativi per la protezione dei dati personali ........................................................................ 12
4. Come introdurre l’IA nelle scuole ................................................................................................................ 20
4.1 Istruzioni operative e strumenti di accompagnamento ......................................................................... 21
4.2 Focus: aree di applicazione per tipologia di destinatari ......................................................................... 25
4.3 Mitigazione dei rischi ............................................................................................................................. 29
4.4 Consapevolezza e responsabilità nell’utilizzo dell’IA ............................................................................ 30
5. Comunicazione e governance...................................................................................................................... 31
6. Conclusioni ................................................................................................................................................... 32
Glossario degli acronimi ....................................................................................................................................... 33
Glossario dei termini ............................................................................................................................................ 33
2

--- Pagina 3 ---
Linee guida per l’introduzione dell’Intelligenza Artificiale nelle
Istituzioni scolastiche
Premessa
Le presenti Linee guida forniscono un quadro di riferimento strutturato per l’adozione consapevole e
responsabile dei sistemi di Intelligenza Artificiale (di seguito, anche «Sistemi di IA») nelle Istituzioni
scolastiche, rivolgendosi ai principali attori del settore, tra cui dirigenti scolastici, personale amministrativo,
docenti e studenti.
La strategia è stata elaborata partendo dall’Atto di indirizzo politico-istituzionale per l’anno 2025 del
Ministero dell’istruzione e del merito e facendo riferimento ai documenti programmatici di respiro
internazionale, europeo e nazionale, fra i quali: l’AI Act del Parlamento europeo e del Consiglio; la «Convention
on Artificial Intelligence and Human Rights, Democracy and the Rule of Law» del Consiglio d’Europa del 5
settembre 2024; le Ethical guidelines on the use of artificial intelligence (AI) and data in teaching and learning
for Educators della Commissione europea; la Strategia nazionale per l’intelligenza artificiale 2024-2026
dell’AgID e del Dipartimento per la trasformazione digitale e il Disegno di legge recante «Disposizioni e
deleghe al Governo in materia di intelligenza artificiale» n. 1146 - presentato al Senato della Repubblica in
data 20 maggio 2024, approvato in prima lettura il 20 marzo 2025 e successivamente approvato, con
modificazioni, dalla Camera dei deputati in data 25 giugno 2025 (A.C. 2316) - attualmente al vaglio della
competente commissione presso il Senato della Repubblica per la terza lettura.
In tale contesto, il Ministero stabilisce i principi di riferimento e i requisiti etici, tecnici e normativi che guidano
l’elaborazione delle istruzioni operative e degli strumenti di supporto per l’introduzione strutturata,
organizzata e governata dell’IA nelle scuole, con un’attenzione particolare alla gestione dei rischi associati.
Questo approccio consente alle tecnologie di facilitare le pratiche gestionali, ottimizzare i processi
amministrativi e supportare l’attività didattica, garantendo trasparenza e accessibilità dei sistemi e
assicurando un impiego efficace delle tecnologie emergenti.
3

--- Pagina 4 ---
Linee guida per l’introduzione dell’Intelligenza Artificiale nelle
Istituzioni scolastiche
1. Il ruolo dell’IA nella Scuola
L’Intelligenza Artificiale (IA) è spesso definita una tecnologia rivoluzionaria1 per la sua capacità di trasformare
radicalmente i settori in cui viene adottata, introducendo applicazioni innovative che stanno ridefinendo il
panorama tecnologico e produttivo.
A livello normativo, la regolamentazione in materia di IA, ancora in corso di definizione ed evoluzione,
persegue l’obiettivo principale di garantire che la diffusione e lo sviluppo della tecnologia avvengano in
conformità ai valori fondamentali dell’Unione Europea e siano ispirati a un approccio antropocentrico,
incentrato sul rispetto della dignità umana e dei diritti e delle libertà fondamentali2.
A livello strategico, l’Italia ha definito una visione chiara e articolata per promuovere l’adozione responsabile
dell’IA nei settori chiave del Paese, ponendo particolare attenzione ai singoli contesti istituzionali, incluso il
settore dell’istruzione. Sono attualmente in corso approfondite valutazioni volte a favorire nelle scuole un
approccio sicuro e responsabile alle innovazioni basate sull’IA.
Gli strumenti di IA, con le necessarie attenzioni e un’adeguata supervisione, possono svolgere una funzione
strategica anche nel sistema dell’istruzione e della formazione contribuendo a migliorare i processi
organizzativi, gestionali, formativi e di apprendimento, a velocizzare compiti amministrativi ripetitivi,
contribuendo a qualificare le esperienze formative in modo inclusivo e accessibile, anche in contesti
complessi che richiedono un supporto specifico per incontrare i bisogni di ciascuno studente1.
1.1 La strategia e gli obiettivi del MIM di introduzione dell’IA nella Scuola
Il Ministero, in coerenza con quanto previsto nella Strategia Italiana per l’Intelligenza Artificiale e gli ulteriori
principi normativi e strategici, intende governare l’introduzione delle tecnologie di IA nelle Istituzioni
scolastiche affinché diventino uno strumento per rafforzare la competitività del sistema educativo italiano,
preservandone la qualità, promuovendo l’equità e invitando studenti e Istituzioni scolastiche a sfruttare le
potenzialità dell’IA con la giusta consapevolezza3.
Con le presenti Linee guida, il Ministero intende:
a) offrire indicazioni volte a definire una metodologia condivisa, per garantire la conformità alla
normativa in materia di Intelligenza Artificiale e di protezione dei dati personali delle iniziative che
1Tale consapevolezza è chiaramente esplicitata nel considerando 56 dell’AI Act, che enuncia vantaggi prospettici e rischi
nell’introduzione dei sistemi di IA nei sistemi educativi, secondo il quale “La diffusione dei sistemi di IA nell'istruzione è importante
per promuovere un'istruzione e una fomazione digitali di alta qualità e per consentire a tutti i discenti e gli insegnanti di acquisire e
condividere le competenze e le abilità digitali necessarie, compresa l'alfabetizzazione mediatica, e il pensiero critico, per partecipare
attivamente all'economia, alla società e ai processi democratici. Tuttavia, i sistemi di IA utilizzati nell'istruzione o nella formazione
professionale, in particolare per determinare l'accesso o l'ammissione, per assegnare persone agli istituti o ai programmi di istruzione
e formazione professionale a tutti i livelli, per valutare i risultati dell'apprendimento delle persone, per valutare il livello di istruzione
adeguato per una persona e influenzare materialmente il livello di istruzione e formazione che le persone riceveranno o a cui
potranno avere accesso o per monitorare e rilevare comportamenti vietati degli studenti durante le prove, dovrebbero essere
classificati come sistemi di IA ad alto rischio, in quanto possono determinare il percorso d'istruzione e professionale della vita di una
persona e quindi può incidere sulla sua capacità di garantire il proprio sostentamento. Se progettati e utilizzati in modo inadeguato,
tali sistemi possono essere particolarmente intrusivi e violare il diritto all'istruzione e alla formazione, nonché il diritto alla non
discriminazione, e perpetuare modelli storici di discriminazione, ad esempio nei confronti delle donne, di talune fasce di età, delle
persone con disabilità o delle persone aventi determinate origini razziali o etniche o un determinato orientamento sessuale”.
2
La crescente attenzione per le implicazioni etiche e sociali che gli sviluppi e le applicazioni dell’IA possono avere a livello mondiale
ha spinto una tra le principali Agenzie intergovernative, l’UNESCO, ad adottare in data 23 novembre 2021, la “Recommendation on
the Ethics of Artificial Intelligence”, che affronta le questioni etiche relative all’implementazione e alla diffusione a livello globale
dell’intelligenza artificiale. In particolare, secondo quanto indicato al punto 106, “Policy Area 8: Education and Research” della
Raccomandazione, i singoli Stati dovrebbero sviluppare, in conformità con le proprie tradizioni educative nazionali, programmi di etica
dell'IA a tutti i livelli di istruzione, che tengano conto anche delle possibili diversità, in particolare garantendo l'accessibilità alle
persone con disabilità.
3 Agenzia per l’Italia Digitale, AGID (2024), Strategia italiana per l’intelligenza artificiale 2024-2026.
4

--- Pagina 5 ---
Linee guida per l’introduzione dell’Intelligenza Artificiale nelle
Istituzioni scolastiche
saranno attivate dalle Istituzioni scolastiche nell’ambito della propria autonomia
amministrativo/contabile, ai sensi del D.P.R. 8 marzo 1999, n. 275;
b) promuovere nel mondo dell’istruzione l’innovazione tecnologica e la diffusione di un’IA
antropocentrica, sicura, affidabile, etica e responsabile;
c) incentivare lo sviluppo e l’uso uniforme dei sistemi di Intelligenza Artificiale in ambito scolastico, in
conformità con i valori europei e nazionali, nell’ottica di assicurare la tutela dei diritti e delle libertà
fondamentali degli interessati;
d) favorire la conoscenza circa le opportunità offerte dall’Intelligenza Artificiale, nonché circa i rischi
connessi all’utilizzo della stessa, con l’intento di orientare gli attori coinvolti nel settore scolastico e, in
particolare, le nuove generazioni verso un uso attento e consapevole delle nuove tecnologie.
Nell’ambito della propria discrezionalità, le Istituzioni scolastiche potranno attivare iniziative in materia di IA
(cfr. anche successivo Capitolo 4) per il perseguimento di specifiche finalità tra le quali, a titolo
esemplificativo e non esaustivo:
• migliorare l’apprendimento e valorizzare potenzialità, talenti e inclinazioni individuali degli studenti,
utilizzando l’IA per adattare i percorsi educativi sulla base delle singole esigenze e integrando strumenti
digitali avanzati per favorire una didattica più coinvolgente, efficace e in linea con le sfide del mondo
contemporaneo, con particolare riferimento alle metodologie didattiche per l’insegnamento delle
discipline STEM;
• promuovere l’inclusione, favorendo interventi mirati che potenzino i processi di integrazione e
contrastino la dispersione scolastica, creando al contempo ambienti sicuri e stimolanti per
l’apprendimento;
• semplificare e ottimizzare i processi interni delle Istituzioni scolastiche attraverso l’automazione e la
digitalizzazione delle attività amministrative, riducendo il carico operativo del personale scolastico e
delle segreterie amministrative;
• potenziare la qualità e l’efficienza dei servizi rivolti a studenti e famiglie, garantendo un’esperienza più
accessibile e reattiva alle loro esigenze;
• garantire una preparazione continua e specifica per l’adozione di nuove tecnologie, creando le
condizioni per un’efficace integrazione dell’IA nei processi educativi e promuovendo un ambiente
scolastico capace di innovarsi e di rispondere alle esigenze degli studenti e della società.
Spetta alla singola Istituzione scolastica assicurare, in ogni caso, l’adozione di sistemi di IA antropocentrici e
affidabili, idonei a tutelare i diritti e le libertà fondamentali degli interessati, prestando particolare
attenzione ai diritti dei soggetti vulnerabili e, in particolare, dei minori.
A tal fine, l’implementazione dei sistemi di IA non può che avvenire nel rispetto dell’art. 5, par. 1, dell’AI Act,
il quale elenca le pratiche vietate, tra le quali rientrano:
• l’uso di tecniche subliminali o volutamente manipolative o ingannevoli;
• la valutazione o classificazione delle persone fisiche sulla base del loro comportamento sociale o di
caratteristiche personali, con attribuzione di un punteggio sociale e conseguente applicazione di
trattamenti pregiudizievoli ovvero sfavorevoli;
• l’uso di sistemi di categorizzazione biometrica che classificano individualmente le persone fisiche sulla
base dei loro dati biometrici per trarre deduzioni o inferenze in merito a razza, opinioni politiche,
appartenenza sindacale, convinzioni religiose o filosofiche, vita sessuale o orientamento sessuale;
5

--- Pagina 6 ---
Linee guida per l’introduzione dell’Intelligenza Artificiale nelle
Istituzioni scolastiche
• con particolare riferimento al settore dell’istruzione, i sistemi di IA in grado di individuare le emozioni
di una persona fisica nell’ambito degli istituti di istruzione, tranne laddove l’uso di tali sistemi sia
destinato a essere messo in funzione o immesso sul mercato per motivi medici o di sicurezza (art. 5,
lettera f); cfr. Considerando 44).
Si precisa inoltre che, nell’ambito della gestione dei sistemi di IA, l’Istituzione scolastica opera in qualità di
«deployer», qualificato dall’art. 3, par. 1, n. 4, dell’AI Act, come «una persona fisica o giuridica, un’autorità
pubblica, un’agenzia o un altro organismo che utilizza un sistema di IA sotto la propria autorità, tranne nel
caso in cui il sistema di IA sia utilizzato nel corso di un'attività personale non professionale».
Secondo quanto stabilito dall’AI Act, gli obblighi del deployer variano in base al livello di rischio dei sistemi di
IA utilizzati, come di seguito individuati:
a) sistemi di IA ad alto rischio, elencati all’interno del Capo III dell’AI Act. Nello specifico, un sistema di IA
è considerato ad alto rischio se:
• presenta determinate caratteristiche/finalità, secondo quanto previsto dal Regolamento (i.e., art.
6, par. 1, AI Act e Allegato III all’AI Act). In particolare, nel settore dell’istruzione e della
formazione professionale, il predetto Allegato classifica ad alto rischio i sistemi utilizzati per: (i)
determinare l'accesso, l'ammissione o l'assegnazione di persone fisiche agli istituti di istruzione
e formazione professionale; (ii) valutare i risultati dell'apprendimento; (iii) valutare il livello di
istruzione adeguato che una persona riceverà o a cui potrà accedere; (iv) monitorare e rilevare
comportamenti vietati degli studenti durante le prove nel contesto o all'interno di istituti di
istruzione e formazione professionale (cfr., anche Considerando 56 dell’AI Act);
• effettua la profilazione di persone fisiche;
• non sussiste almeno una delle condizioni di cui all’art. 6, par. 3, AI Act.
In tale contesto, il Regolamento individua specifici obblighi in capo ai soggetti a vario titolo coinvolti. In
particolare:
• i deployer sono tenuti a: (i) utilizzare il sistema di IA in modo conforme, secondo le indicazioni del
fornitore; (ii) garantire il monitoraggio del sistema di IA da parte di personale adeguatamente
formato; (iii) eseguire una valutazione dell’impatto sui diritti fondamentali (c.d. “FRIA -
Fundamental Rights Impact Assessment”), che l’uso del sistema di IA ad alto rischio può
comportare (artt. 26 e 27, AI Act; cfr. sul punto successivo paragrafo 3.3);
• i fornitori2 devono, tra gli altri: (i) prevedere specifiche pratiche di governance e gestione dei set
di dati di addestramento, convalida e prova dei sistemi di IA ad alto rischio (art. 10, AI Act); (ii)
istituire un solido sistema di gestione della qualità (art. 17, par. 1, AI Act); (iii) garantire
l'espletamento di un’idonea procedura di valutazione della conformità (art. 43, AI Act); (iv)
redigere la documentazione pertinente (art. 11, AI Act) e (v) istituire un sistema per il
monitoraggio successivo all'immissione sul mercato (art. 72, AI Act);
b) sistemi di IA non ad alto rischio. Rientrano in tale categoria, di carattere residuale, tutti i sistemi di IA
non qualificabili ad alto rischio sulla base delle disposizioni del Regolamento. A tali sistemi si applica la
disciplina generale di cui all’AI Act. Nello specifico, si fa riferimento a:
• sistemi a rischio limitato, che interagiscono direttamente con persone fisiche. L’AI Act impone
precisi doveri di trasparenza, in modo tale che le persone fisiche interessate siano informate del
fatto di stare interagendo con un sistema di IA (art. 50, AI Act);
2Ai sensi dell’art. 3, comma 3, dell’AI Act, per «fornitore» deve intendersi «una persona fisica o giuridica, un'autorità pubblica,
un'agenzia o un altro organismo che sviluppa un sistema di IA o un modello di IA per finalità generali o che fa sviluppare un sistema di
IA o un modello di IA per finalità generali e immette tale sistema o modello sul mercato o mette in servizio il sistema di IA con il proprio
nome o marchio, a titolo oneroso o gratuito».
6

--- Pagina 7 ---
Linee guida per l’introduzione dell’Intelligenza Artificiale nelle
Istituzioni scolastiche
• sistemi a rischio minimo o nullo. Questi sistemi non hanno alcun impatto diretto sui diritti
fondamentali o sulla sicurezza delle persone e offrono ampi margini di scelta e controllo agli utenti.
Sono liberi da qualsiasi obbligo normativo per promuovere l’innovazione e la sperimentazione,
anche se è consigliata l’adozione di codici di condotta aggiuntivi (art. 95, AI Act).
1.2 Il modello di introduzione dell’IA nelle Scuole
Al fine di supportare le Istituzioni scolastiche nel governo di questa transizione digitale, il Ministero ha definito
un modello di introduzione dell’IA fondato su quattro pilastri:
• Principi di riferimento, di carattere generale, per guidare
l’introduzione dell’IA nel contesto educativo, al fine di porre le basi per
l’adozione di sistemi progettati nel rispetto dei valori promossi per il
sistema scolastico;
• Requisiti di base, in ambito etico, tecnico e normativo, per
l’introduzione dell’IA volti ad assicurare un utilizzo responsabile e
sicuro dell’IA attraverso la verifica della trasparenza, della robustezza
tecnologica dei sistemi e la piena conformità alle normative sulla
protezione dei dati personali;
• Framework di implementazione dell’IA, per fornire il modello
operativo e gli strumenti di accompagnamento pensati per
supportare le Istituzioni scolastiche durante l’intero ciclo Figu r a 1 - I pilastri alla base del
modello di introduzione dell’IA nelle
dell’iniziativa (dall’individuazione degli ambiti di intervento alla fase di
scuole
valutazione e monitoraggio continuo dei risultati) di introduzione di
sistemi di IA;
• Comunicazione e governance, per accompagnare le Istituzioni scolastiche nell’adozione progressiva e
consapevole di sistemi di IA – assicurando un allineamento costante tra le direttive del Ministero e le
progettualità realizzate dalle scuole – nonché condividere e mappare le sperimentazioni in corso per il
tramite del servizio digitale fruibile attraverso la piattaforma Unica, permettendo al Ministero di
monitorare le iniziative delle singole scuole.
2. Principi di riferimento
La strategia per l’introduzione dell’IA è guidata dai seguenti principi di
riferimento che costituiscono il fondamento delle politiche e delle azioni
intraprese dal Ministero per affrontare con decisione e responsabilità le sfide
del futuro, in coerenza con i valori costituzionali, a partire da quelli riconosciuti
negli articoli 2 e 3 Cost., delineati ed ulteriormente articolati nelle politiche
educative nazionali (art. 9, comma 1 Cost.) ed europee (art. 14 Carta dei diritti
fondamentali dell’UE)3.
Centralità della persona
L’adozione dell’IA nelle scuole deve essere guidata da un approccio
antropocentrico che metta al centro il pieno sviluppo della persona umana, la
Figura 2 - I principi fondanti dignità e il benessere di tutti gli attori coinvolti, garantendo il ruolo centrale e
della strategia per insostituibile dell’uomo nel governo dei sistemi di IA.
l’introduzione dell’IA
3 Nel presente documento, quando si fa riferimento alle dimensioni dell’etica e dell’equità nell’utilizzo dei sistemi di Intelligenza
Artificiale, si intende richiamare principi condivisi a livello europeo, in particolare quelli delineati negli “Orientamenti etici per
un’IA affidabile” elaborati dal Gruppo di esperti della Commissione Europea, le “Ethical guidelines on the use of artificial
intelligence (AI) and data in teaching and learning for educators”, nonché all’interno dell’AI Act.
7

--- Pagina 8 ---
Linee guida per l’introduzione dell’Intelligenza Artificiale nelle
Istituzioni scolastiche
Equità
L’IA, anzitutto nei contesti educativi, deve promuovere l’equità, garantendo che tutti abbiano pari accesso
alle opportunità e ai benefici derivanti dalla tecnologia (art. 34, comma 1 Cost.). L’IA deve operare attraverso
processi trasparenti, imparziali e massimamente inclusivi (art. 38, comma 3 Cost.), assicurando che nessuno
venga escluso o svantaggiato a causa di barriere di qualunque tipo e deve perciò essere progettata e
monitorata durante l’intero ciclo di vita per rilevare e mitigare eventuali distorsioni o pregiudizi nei dati o
nei modelli che potrebbero causare trattamenti non equi ovvero rafforzare o favorire la nascita di
disuguaglianze. Un approccio di questo tipo richiede anche un’attenta considerazione dell’equa
distribuzione dei diritti e delle responsabilità nell’uso delle tecnologie, coinvolgendo attivamente tutti i
soggetti coinvolti, a partire dalla fase di approvvigionamento dei sistemi di IA, sino a quelle successive della
loro implementazione e valutazione. Solo attraverso un uso equo e responsabile dell’IA è possibile creare
un ambiente educativo in cui ogni individuo possa esprimere il proprio potenziale, indipendentemente
dalle caratteristiche individuali o dai contesti di provenienza.
Innovazione etica e responsabile
L’IA deve promuovere un’innovazione etica e responsabile, assicurando che questa sia utilizzata in modo
trasparente, consapevole e conforme ai valori educativi delle Istituzioni scolastiche italiane. È essenziale che
l’IA supporti la crescita personale e l’acquisizione di competenze autentiche, promuovendo l’apprendimento
critico e creativo senza sostituire l’impegno, la riflessione e l’autonomia degli individui.
Sostenibilità
Nell’introduzione dell’IA è fondamentale assicurarsi che i sistemi adottati siano sostenibili nel lungo termine.
Per traguardare quest’obiettivo l’IA deve garantire un equilibrio nei tre pilastri della sostenibilità: sociale,
economica e ambientale. Il concetto di sostenibilità implica non solo l’adozione di tecnologie ad impatto
ecologico contenuto, nel rispetto dei principi ambientali, ma anche la promozione di strumenti inclusivi ed
economicamente sostenibili, che promuovano il valore delle relazioni umane, che siano in grado di rispondere
alle esigenze sociali ed educative del contesto scolastico ed al contempo preparino alle sfide del domani.
Tutela dei diritti e delle libertà fondamentali
L’utilizzo dell’Intelligenza Artificiale nelle Istituzioni scolastiche deve garantire il pieno rispetto dei diritti e
delle libertà fondamentali di tutti i soggetti coinvolti, in particolare il diritto alla protezione dei dati personali,
alla riservatezza, alla non discriminazione e alla dignità della persona. È fondamentale che i dati personali
relativi a studenti e personale scolastico siano raccolti, conservati e trattati in modo trasparente, secondo i
principi di minimizzazione e solo per finalità specifiche, esplicite e legittime legate alla funzione educativa e
organizzativa delle scuole. I sistemi di IA devono essere progettati secondo i principi di privacy by design e
privacy by default, prevedendo configurazioni predefinite orientate alla massima tutela della privacy. Devono
inoltre essere adottate misure come la limitazione dei dati identificativi, l’anonimizzazione e l’uso di
identificatori aggregati, per ridurre al minimo i rischi connessi al trattamento dei dati personali.
Sicurezza dei sistemi e modelli di IA
I sistemi e i modelli di Intelligenza Artificiale devono garantire elevati standard di sicurezza tecnica,
proteggendo le infrastrutture digitali e i dati trattati da accessi non autorizzati, guasti, manipolazioni o
attacchi informatici. È essenziale che tali sistemi integrino misure tecniche e organizzative solide e
aggiornate, capaci di prevenire ogni utilizzo improprio o dannoso delle informazioni trattate, assicurando
così la riservatezza, l’integrità e la disponibilità dei dati all’interno dell’ambiente scolastico.
8

--- Pagina 9 ---
Linee guida per l’introduzione dell’Intelligenza Artificiale nelle
Istituzioni scolastiche
3. Requisiti di base per l’introduzione dell’IA
Il Ministero suggerisce i requisiti etici, tecnici e normativi da considerare per un’adozione responsabile e
sicura dei sistemi di IA. Tali requisiti mirano a garantire che l’implementazione dell’IA rispetti i principi di
trasparenza, spiegabilità, robustezza tecnologica e conformità alle normative vigenti, con particolare
attenzione alla protezione dei dati personali e alla sicurezza.
3.1 Requisiti etici dell’IA
L’utilizzo sempre più consistente dell’IA nel mondo scuola solleva
importanti implicazioni etiche che devono essere affrontate con
attenzione per assicurare un impatto positivo e sostenibile, in linea
con i principi trainanti le azioni del Ministero. È perciò fondamentale
utilizzare tale strumento in modo da assicurare il rispetto di norme e
principi etici, così che l’IA possa rappresentare uno strumento
affidabile e inclusivo al servizio della comunità scolastica.
INTERVENTO E SORVEGLIANZA UMANA Figura 3 - I requisiti etici per l’utilizzo dell’IA
L’adozione responsabile di sistemi di Intelligenza Artificiale in ambito educativo richiede che l’intervento
umano mantenga un ruolo centrale e insostituibile, in particolare in tutte le situazioni che impattano
direttamente sugli studenti e sulle loro opportunità di apprendimento, ma anche nell’ambito dei processi
organizzativi e gestionali. La sorveglianza umana consente di identificare tempestivamente anomalie, errori
o discriminazioni potenziali generate dall’IA, di intervenire efficacemente a tutela dei soggetti coinvolti e di
monitorare l’efficacia e l’equità dei sistemi adottati. A tal fine, il dirigente scolastico, supportato dal personale
designato, ricopre un ruolo strategico, svolgendo una funzione di guida nelle utilizzo consapevole di tali
soluzioni, nel monitoraggio dei processi e nella capacità di intervento al verificarsi di anomalie.
È altrettanto fondamentale un uso eticamente responsabile e conforme ai valori costituzionali degli
strumenti di IA, poiché un impiego non corretto di questi, può compromettere, invece di potenziare e
valorizzare, il buon funzionamento della scuola e gli obiettivi educativi alla stessa affidati. Per
approfondimenti su tali criticità e sulle modalità di prevenzione, si rimanda al Paragrafo 4.4.
TRASPARENZA E SPIEGABILITÀ
Un requisito etico dell’IA è che i sistemi siano trasparenti e che i loro processi decisionali siano spiegabili e
comprensibili non solo per tutti gli utenti coinvolti, ma anche per il titolare del trattamento e le autorità di
controllo. Un’Istituzione scolastica che adotta strumenti di IA deve assicurarsi che tutti i soggetti coinvolti
possano comprendere in modo chiaro e completo come funzionano i sistemi implementati e quali siano le
loro implicazioni pratiche. A tal fine, è importante da un lato conoscere le caratteristiche e i limiti delle
capacità dei sistemi e modelli di IA di volta in volta utilizzati, dall’altro che la scuola conservi la
documentazione relativa ai sistemi di IA utilizzati – includendo informazioni sul funzionamento e sulle
procedure di monitoraggio e controllo adottate – utili a comprendere meglio gli strumenti adottati e garantire
la possibilità di audit e verifiche da parte delle autorità competenti.
Molti strumenti di IA, come i modelli linguistici di grandi dimensioni (LLM), producono output in modo
apparentemente sicuro e autorevole, ma spesso mancano di rigore o sono basati su informazioni errate, con
il rischio di diffondere falsi riferimenti, compromettendo la qualità del contenuto educativo. In quest’ottica,
la trasparenza responsabilizza tutti gli attori coinvolti, rendendo spiegabili e comprensibili gli esiti del
processo gestito dagli algoritmi dell’IA, rafforzando così la fiducia verso le opportunità offerte dalla tecnologia
da parte della comunità scolastica.
9

--- Pagina 10 ---
Linee guida per l’introduzione dell’Intelligenza Artificiale nelle
Istituzioni scolastiche
CRITERI PER EVITARE DISCRIMINAZIONI
L’integrazione dell’IA nelle scuole deve essere guidata da criteri di equità e inclusione, garantendo che ciascun
utente possa accedere agli strumenti in modo paritario e senza barriere. Devono, cioè, essere poste le
condizioni per consentire al personale scolastico di ridurre al minino i rischi legati all’utilizzo di strumenti di
IA, rappresentati ad esempio dai cosiddetti bias, che si verificano quando l’IA integra nei propri algoritmi
atteggiamenti discriminatori nei confronti di uno o più gruppi di persone, in particolare legati al sesso, alla
razza, alla religione, alle opinioni politiche o particolari condizioni personali e sociali. Per prevenire
discriminazioni e trattamenti non equi, è necessario prestare attenzione alla qualità dei dati con cui l’IA viene
addestrata ed esigere sistemi di controllo che permettano di individuare e correggere tempestivamente
eventuali distorsioni. Tale requisito è una delle condizioni per assicurare un ambiente educativo che rispetti
le esigenze individuali di ciascuno, con l’obiettivo di offrire uno strumento che supporti ecosistemi di
apprendimento inclusivi, capaci di promuovere e valorizzare le diversità.
ATTRIBUZIONE DI RUOLI E RESPONSABILITÀ
Per garantire un’implementazione corretta ed etica dell’Intelligenza Artificiale, è fondamentale definire i ruoli
e le responsabilità delle figure coinvolte, sia nella fase decisionale che in quella di gestione e monitoraggio
delle soluzioni adottate.
Dirigente scolastico
Il dirigente scolastico ricopre la responsabilità primaria nella governance dei sistemi di IA adottati
dall’Istituzione scolastica. Spetta a tale figura garantire una chiara definizione dei ruoli all’interno della scuola
e promuovere un utilizzo dell’IA consapevole ed etico. In quanto decisore strategico, il dirigente scolastico
assicura che l’introduzione di soluzioni di IA sia accompagnata da un’adeguata valutazione del loro impatto
e da un monitoraggio continuo dei risultati, anche di concerto con una o più figure di riferimento da questo
individuate.
Coinvolgimento differenziato degli utenti
Le decisioni strategiche riguardanti l’integrazione, la progettazione e l’utilizzo di soluzioni di IA devono essere
prese in modo trasparente e condiviso con gli utenti, attraverso modalità adeguate alle diverse categorie:
• Studenti e famiglie: se i sistemi di IA sono legati principalmente ad attività didattiche o di supporto
all’apprendimento, è necessario coinvolgere gli studenti e, quando opportuno, le loro famiglie. Ciò può
avvenire tramite gli organi collegiali e rappresentativi, come i consigli di classe, i consigli di istituto o i
comitati dei genitori e degli studenti, al fine di garantire che la comunità studentesca sia informata sulle
innovazioni introdotte;
• Personale scolastico: qualora i sistemi di IA siano implementati come supporto alle attività di
pianificazione didattica o gestione amministrativa, occorre coinvolgere attivamente il personale e i loro
rappresentanti (dipartimenti disciplinari, collegio dei docenti, rappresentanze sindacali). Tale
coinvolgimento, nel rispetto della libertà di insegnamento, assicura che le tecnologie vengano integrate
tenendo conto delle esigenze didattiche e organizzative;
• Consultazione a livello territoriale: per scelte di più ampia portata, è opportuno che vengano attivate
forme di consultazione anche a livello territoriale – promosse dalle autorità competenti – ad esempio
tramite l’organizzazione di tavoli di confronto o consultazioni pubbliche anche con enti e soggetti
istituzionali terzi. Una partecipazione allargata di questo tipo costituisce una garanzia di responsabilità
condivisa nelle decisioni fondamentali relative all’IA.
10

--- Pagina 11 ---
Linee guida per l’introduzione dell’Intelligenza Artificiale nelle
Istituzioni scolastiche
Accordi con i fornitori e tutela dei dati
Le Istituzioni scolastiche, in qualità di deployer, devono stabilire accordi chiari con i fornitori dei sistemi di IA,
definendo il livello dei servizi di assistenza, manutenzione e le modalità di risoluzione di eventuali problemi.
Nel caso in cui i fornitori assumano il ruolo di responsabili del trattamento, tali accordi dovranno includere
anche gli elementi previsti dall’articolo 28 del Regolamento UE 2016/679 (di seguito, anche «GDPR»), per
garantire la piena conformità normativa in materia di protezione dei dati personali e la tutela dei diritti degli
utenti.
3.2 Requisiti tecnici
L’introduzione di sistemi di IA nelle scuole rappresenta un’importante opportunità di innovazione ma richiede
particolare attenzione ad aspetti tecnici fondamentali per garantire sicurezza, equità e affidabilità dei sistemi.
Di seguito sono descritti i principali requisiti tecnici da considerare4.
CERTIFICAZIONI E CONFORMITÀ DEI FORNITORI
La selezione del fornitore di sistemi IA deve basarsi su standard di sicurezza internazionali, come le
certificazioni ISO/IEC 27001, e le qualificazioni particolarmente rilevanti nel contesto italiano, quali ad
esempio la certificazione AgID per i servizi SaaS. È necessario verificare che i sistemi offerti rispettino specifici
requisiti di sicurezza, inclusi quelli per la gestione dei dati sensibili, e che i fornitori siano in grado di dimostrare
trasparenza e tracciabilità delle loro operazioni nonché garantire la sicurezza delle comunicazioni e protezione
dei dati.
GESTIONE RESPONSABILE DEI DATI
Le misure tecniche e organizzative adottate per la gestione dei dati devono essere implementate in modo
adeguato e proporzionato al contesto specifico, soprattutto se si tratta di dati personali, garantendo la
sicurezza, la riservatezza e l’integrità delle informazioni trattate. Le Istituzioni scolastiche devono altresì
assicurarsi che i fornitori dei sistemi di IA adottino pratiche trasparenti e conformi alla normativa vigente in
materia di protezione dei dati personali, evitando utilizzi impropri dei dati per finalità diverse da quelle
pattuite. In tale direzione, è raccomandato, ove possibile, l’impiego di sistemi di IA all’interno di ambienti
controllati, che assicurino il trattamento dei dati esclusivamente in ambito scolastico e sotto il controllo
diretto del deployer. Particolare attenzione, inoltre, deve essere posta alla scelta di fornitori che offrano
adeguate garanzie, come l’adesione al Data Privacy Framework.
GESTIONE DEL DIRITTO DI NON PARTECIPAZIONE
Gli studenti e le loro famiglie devono avere la possibilità di decidere consapevolmente se i propri dati
personali possano essere utilizzati per l’addestramento dei sistemi di IA. Il diritto di non partecipazione deve
essere gestito in modo chiaro e trasparente, con moduli standardizzati e tempi certi di elaborazione delle
richieste, garantendo che tali scelte non comportino alcuna limitazione nell’accesso alle tecnologie didattiche
stesse o agli strumenti di apprendimento basati sull’IA, come nel caso dei modelli linguistici di grandi
dimensioni (LLM). In particolare, nel loro utilizzo è opportuno prevedere accorgimenti tecnici e organizzativi
che evitino il trattamento di dati personali riconducibili agli studenti. L’inserimento di prompt deve avvenire
preferibilmente senza trattamento di dati personali identificativi o riconducibili ad account individuali, in
quanto può comportare rischi non compatibili con i principi di minimizzazione e limitazione della finalità.
L’utilizzo di questi strumenti a fini educativi deve quindi ispirarsi a criteri di prudenza, prevedendo l’impiego
di configurazioni che impediscano la conservazione dei prompt, la profilazione o il tracciamento degli studenti
e assicurino un livello elevato di riservatezza. Le scuole sono chiamate a verificare attentamente le
4 Questo documento fornisce una panoramica dei principali punti di attenzione, rimandando alle Linee guida tecniche dettagliate
dell’Agenzia per l’Italia Digitale e dell’Agenzia per la Cybersicurezza Nazionale per gli aspetti implementativi specifici.
11

--- Pagina 12 ---
Linee guida per l’introduzione dell’Intelligenza Artificiale nelle
Istituzioni scolastiche
impostazioni dei sistemi adottati, valutando la disattivazione di funzionalità non necessarie (come la
cronologia delle conversazioni o i servizi accessori). Il rispetto del diritto di non partecipazione deve valere
tanto per i sistemi sviluppati internamente quanto per quelli acquisiti da fornitori esterni, prevedendo che
ogni scelta tecnologica sia accompagnata da adeguate garanzie sul trattamento dei dati personali.
Nel caso in cui, anche indirettamente, vengano trattati dati personali di minori, è opportuno prevedere una
comunicazione preventiva e chiara con chi esercita la responsabilità genitoriale, illustrando in modo semplice
finalità, modalità e garanzie adottate.
EQUITÀ DEL SISTEMA DI INTELLIGENZA ARTIFICIALE
L’IA utilizzata nelle Istituzioni scolastiche deve essere progettata per garantire equità e trasparenza. È
necessario controllare, che i Sistemi di IA non presentino pregiudizi o discriminazioni, assicurando che tutti
gli studenti abbiano accesso alle stesse opportunità educative.
3.3 Requisiti normativi per la protezione dei dati personali
Il rispetto del diritto alla protezione dei dati personali, come indicato all’interno della «Dichiarazione della
Tavola Rotonda delle Autorità per la Protezione dei Dati Personali e della Privacy del G7 sull’IA» del giugno
2023, risulta di fondamentale importanza nello sviluppo, nell’immissione sul mercato, nella messa in servizio
e nell’uso di Sistemi di IA, che devono avvenire in conformità dei «principi chiave di protezione dei dati e della
privacy osservati a livello internazionale»5 come individuati dagli articoli 5 e 25 del GDPR.
La necessità di rispettare la normativa in materia di protezione dei dati personali nell’ambito dei Sistemi di IA
è espressamente prevista all’interno delle seguenti fonti: (i) Ethical guidelines on the use of artificial
intelligence (AI) and data in teaching and learning for educators, adottate dalla Commissione europea nel
settembre 20226, (ii) Linee guida del Garante europeo per la protezione dei dati personali (European Data
Protection Supervisor – EDPS) sull’«intelligenza artificiale generativa e i dati personali per le istituzioni, gli
organi e gli organismi dell’UE», del 3 giugno 2024, (iii) «Decalogo per la realizzazione di servizi sanitari
nazionali attraverso sistemi di Intelligenza Artificiale», di settembre 20237, nonché (iv) AI Act, il quale prevede
che:
• il medesimo Regolamento «non mira a pregiudicare l’applicazione del vigente diritto dell’Unione
che disciplina il trattamento dei dati personali[…]» e «lascia impregiudicati gli obblighi dei fornitori e
dei deployer dei sistemi di IA nel loro ruolo di titolari del trattamento o responsabili del trattamento
derivanti dal diritto dell’Unione o nazionale in materia di protezione dei dati personali, nella misura in
cui la progettazione, lo sviluppo o l'uso di sistemi di IA comportino il trattamento di dati personali»
(Considerando 10);
• «Il diritto alla vita privata e alla protezione dei dati personali deve essere garantito durante l'intero
ciclo di vita del sistema di IA. A tale riguardo, i principi della minimizzazione dei dati e della protezione
dei dati fin dalla progettazione e per impostazione predefinita, sanciti dal diritto dell'Unione in materia
5 Cfr. anche «The impact of the General Data Protection Regulation (GDPR) on artificial intelligence», adottato dal Parlamento
europeo nel giugno 2020.
6 Cfr. Ethical guidelines on the use of artificial intelligence (AI) and data in teaching and learning for educators: «Schools are required
to ensure that any data that they process is stored confidentially and securely and need to have appropriate policies and procedures
in place for the protection and ethical use of all personal data, in compliance with the General Data Protection Regulation (GDPR)».
7 Nello specifico, il «Decalogo per la realizzazione di servizi sanitari nazionali attraverso sistemi di Intelligenza Artificiale»,
pubblicato dal Garante per la Protezione dei Dati Personali a settembre 2023, prevede che l’utilizzo di algoritmi e di strumenti di IA
nell’esecuzione di compiti di rilevante interesse pubblico deve essere governato dai seguenti principi (cfr. Decalogo, paragrafo 4): (i)
conoscibilità: diritto dell’interessato di conoscere l’esistenza di processi decisionali che lo riguardano, basati su trattamenti
automatizzati, e di ricevere informazioni significative sulla logica utilizzata; (ii) non esclusività della decisione algoritmica: necessità
che all’interno del processo decisionale ci sia un intervento umano capace di controllare, validare ovvero smentire la decisione
automatica; (iii) non discriminazione algoritmica: utilizzo, da parte del titolare del trattamento, di Sistemi di IA affidabili che riducano
le opacità e gli errori dovuti a cause tecnologiche e/o umane, e verifica periodica della relativa efficacia, anche alla luce della rapida
evoluzione delle tecnologie impiegate.
12

--- Pagina 13 ---
Linee guida per l’introduzione dell’Intelligenza Artificiale nelle
Istituzioni scolastiche
di protezione dei dati, sono applicabili nel trattamento dei dati personali. Le misure adottate dai
fornitori per garantire il rispetto di tali principi possono includere non solo l'anonimizzazione e la
cifratura, ma anche l'uso di tecnologie che consentano di inserire algoritmi nei dati e di addestrare i
sistemi di IA senza trasmissione tra le parti o copia degli stessi dati grezzi o strutturati, fatti salvi i
requisiti in materia di governance dei dati di cui al presente regolamento» (Considerando 69);
• «Il diritto dell'Unione in materia di protezione dei dati personali, della vita privata e della riservatezza
delle comunicazioni si applica ai dati personali trattati in relazione ai diritti e agli obblighi stabiliti dal
presente regolamento. Il presente regolamento lascia impregiudicati il regolamento (UE) 2016/679
o (UE) 2018/1725 o la direttiva 2002/58/CE o (UE) 2016/680, fatti salvi l'articolo 10, paragrafo 5, e
l'articolo 59 del presente regolamento» (art. 2, comma 7).
Il presente paragrafo intende, dunque, richiamare la disciplina in materia di protezione dei dati personali e,
nello specifico, del GDPR, del Decreto Legislativo 30 giugno 2003, n. 196 (di seguito, anche «Codice in materia di
protezione dei dati personali»), nonché degli orientamenti internazionali e nazionali adottati in materia.
La predetta disciplina deve essere rispettata da ciascuna Istituzione scolastica, che agisce in qualità di titolare
del trattamento (di seguito, anche «Titolare del Trattamento»)8, qualora il Sistema di IA implementato
preveda il trattamento di dati personali. Resta ferma, in ogni caso, l’eventuale titolarità autonoma del
Ministero, che lo stesso valuterà in concreto rispetto a ciascuna applicazione dei Sistemi di IA che potrà essere
utilizzata.
Spetta, in primo luogo, a ciascuna Istituzione valutare l’effettiva necessità e proporzionalità dei trattamenti
di dati personali effettuati mediante l’utilizzo dei Sistemi di IA, tenendo in considerazione anche la particolare
vulnerabilità dei soggetti potenzialmente coinvolti dai trattamenti medesimi.
Al riguardo, si rammenta che nel GDPR i minori sono indicati come persone fisiche «vulnerabili»
(Considerando 75), pertanto meritevoli di «una specifica protezione relativamente ai loro dati personali, in
quanto possono essere meno consapevoli dei rischi, delle conseguenze e delle misure di salvaguardia
interessate nonché dei loro diritti in relazione al trattamento dei dati personali» (Considerando 38).
In ogni caso, il trattamento che sarà eseguito dalla singola Istituzione scolastica dovrà avvenire nel pieno
rispetto dei principi di cui all’art. 5 del GDPR, di seguito elencati:
• liceità, correttezza e trasparenza nel trattamento dei dati personali dell’interessato, il quale dovrà
essere informato, tra gli altri, rispetto al funzionamento del Sistema di IA implementato dalla singola
Istituzione Scolastica, alle relative funzionalità e metodologie di sviluppo, nonché alle potenziali
ricadute che l’utilizzo del predetto sistema potrebbe avere nei suoi confronti. Al riguardo, le Istituzioni
scolastiche dovranno garantire la piena comprensibilità, conoscibilità e rilevanza delle informazioni
fornite ai soggetti interessati e dovranno informare altresì gli stessi circa il diritto a una spiegazione
chiara e significativa sul Sistema di IA utilizzato (cfr. considerando 27, 93, 171 e articoli 50 e 86, AI
Act);
• limitazione della finalità, in base al quale i dati personali devono essere «[…] raccolti per finalità
determinate, esplicite e legittime, e successivamente trattati in modo che non sia incompatibile con
tali finalità […]» (cfr. anche paragrafo 1.1 delle presenti Linee guida);
• minimizzazione dei dati, secondo cui i dati devono essere «[…] adeguati, pertinenti e limitati a quanto
necessario rispetto alle finalità per le quali sono trattati […]».
Al riguardo, si richiama l’attenzione delle Istituzioni scolastiche sulla necessità di assicurare che il
trattamento dei dati di cui agli artt. 9 e 10 del GDPR, sia valutato solo nei casi strettamente
8 Il titolare del trattamento è la «persona fisica o giuridica, l’autorità pubblica, il servizio o altro organismo che, singolarmente o
insieme ad altri, determina le finalità e i mezzi del trattamento di dati personali» (artt. 4 e 24 del GDPR).
13

--- Pagina 14 ---
Linee guida per l’introduzione dell’Intelligenza Artificiale nelle
Istituzioni scolastiche
indispensabili (i.e., al fine di supportare chi presenta difficoltà di apprendimento). L’eventuale
trattamento di tali categorie di dati potrà avvenire solamente previa adozione di specifiche misure
tecnico – organizzative idonee a garantire un livello di sicurezza adeguato al rischio.
Spetta, in ogni caso, alla singola Istituzione scolastica trattare i dati personali dei soggetti interessati
solo ove strettamente necessario, prevedendo, laddove possibile, la generazione di dataset sintetici
e l’utilizzo di Privacy-Enhancing Technologies (PET), ossia di «soluzioni digitali che consentono di
raccogliere, elaborare, analizzare e condividere informazioni proteggendo la riservatezza e la privacy
dei dati» (p. 15, Strategia italiana per l’intelligenza artificiale 2024-2026, 22 luglio 2024, redatto da un
Comitato di esperti per supportare il governo nello sviluppo di una normativa nazionale in materia di
IA). I dati sintetici sono infatti qualificabili come «dati artificiali generati da dati originali e da un
modello addestrato per riprodurre le caratteristiche e la struttura dei dati originali» (p. 14 del Report
TechSonar 2022-2023 del Garante europeo per la protezione dei dati di novembre 2022) e sono
indicati tra le tecniche che «potrebbero contribuire a un trattamento dei dati maggiormente rispettoso
della vita privata» (Considerando 7 del Regolamento (UE) del Parlamento Europeo e del Consiglio, 30
maggio 2022, n. 868, relativo alla governance europea dei dati e che modifica il regolamento (UE)
2018/1724);
• esattezza, che richiede il trattamento di dati «[…] esatti e, se necessario, aggiornati […]», anche
mediante l’adozione di «[…] tutte le misure ragionevoli per cancellare o rettificare tempestivamente i
dati inesatti rispetto alle finalità per le quali sono trattati […]»;
• limitazione della conservazione, secondo cui i dati vengono «[…] conservati in una forma che
consenta l'identificazione degli interessati per un arco di tempo non superiore al conseguimento delle
finalità per le quali sono trattati […]»;
• integrità e riservatezza nel trattamento dei dati «[…] in maniera da garantire un'adeguata sicurezza
dei dati personali, compresa la protezione, mediante misure tecniche e organizzative adeguate, da
trattamenti non autorizzati o illeciti e dalla perdita, dalla distruzione o dal danno accidentali […]».
Ciò premesso, al fine di supportare le Istituzioni scolastiche nell’individuazione dei principali punti di attenzione
in materia di data protection, si riportano, a seguire, i principali adempimenti che le Istituzioni scolastiche,
nell’ambito della propria autonomia didattica e organizzativa, sono tenute ad eseguire in qualità di Titolari del
trattamento, mediante il supporto dei propri DPO nominati ai sensi dell’art. 37 GDPR:
a) individuazione di una specifica base giuridica: nel rispetto del principio di liceità, il trattamento dei dati
personali eseguito nell’ambito di Sistemi di IA deve essere retto da una specifica base giuridica come
precisato all’interno del «Libro bianco sull’intelligenza artificiale. Un approccio europeo all’eccellenza
e alla fiducia», adottato dalla Commissione europea in data 19 febbraio 20209, nonché del «Decalogo
per la realizzazione di servizi sanitari nazionali attraverso sistemi di Intelligenza Artificiale» (settembre
2023) del Garante per la protezione dei dati personali10,, il quale, seppur con specifico riguardo ai dati
sanitari, prevede che:
9 All’interno del Libro Bianco si specifica che «il trattamento deve essere effettuato sulla base del diritto dell'Unione o degli Stati membri,
rispettare il requisito di proporzionalità e l'essenza del diritto alla protezione dei dati e prevedere appropriate misure di tutela. A norma
della direttiva sulla protezione dei dati nelle attività di polizia e giudiziarie, un simile trattamento deve essere strettamente necessario,
autorizzato in linea di principio dal diritto dell'UE o degli Stati membri e soggetto a garanzie adeguate».
10 Il Decalogo per la realizzazione di servizi sanitari nazionali attraverso Sistemi di Intelligenza Artificiale specifica che «Ai fini
dell’attribuzione della titolarità di un trattamento, anche in base al principio di legalità, è in primo luogo necessario valutare la
sussistenza di una idonea base giuridica che conferisca a tale soggetto il compito di svolgere il trattamento, non potendosi questi
qualificare automaticamente come titolare sulla base di un mero presupposto fattuale, come, ad esempio, la realizzazione di un
progetto che prevede il trattamento dei dati personali».
14

--- Pagina 15 ---
Linee guida per l’introduzione dell’Intelligenza Artificiale nelle
Istituzioni scolastiche
(i) il trattamento di dati personali da parte di soggetti che perseguono compiti di interesse
pubblico deve fondarsi sul diritto dell’Unione o degli Stati membri;
(ii) la base giuridica del trattamento dei dati (i.e., atto legislativo; misura regolamentare) deve essere
chiara, prevedibile e conoscibile agli interessati, anche attraverso specifiche campagne di
informazione.
Al riguardo si evidenzia che, nel rispetto dell’art. 10, commi 3 e 4, del Decreto che adotta le presenti
Linee guida, il Ministero, con successivi decreti ministeriali, di natura non regolamentare, sentito il
Garante per la protezione dei dati personali, provvederà:
(i) a disciplinare:
• le modalità con le quali le Istituzioni scolastiche dovranno progettare e realizzare le singole
iniziative di Intelligenza Artificiale, in conformità alla disciplina in materia di protezione dei
dati personali e di IA, nonché agli orientamenti internazionali e nazionali adottati in materia,
al fine di assicurare un utilizzo dei sistemi di IA antropocentrico, affidabile e fondato sul
rispetto dei principi etici indicati all’interno degli Orientamenti etici per un' IA affidabile
dell’8 aprile 2019;
• le iniziative di formazione che saranno attivate a favore delle Istituzioni scolastiche in
materia di IA, al fine di garantire un uso consapevole e responsabile dei sistemi di IA in
ambito scolastico;
• gli ulteriori elementi volti a garantire che l’implementazione dei sistemi di IA da parte delle
Istituzioni scolastiche avvenga nel pieno rispetto dei diritti e dei valori sanciti dalla Carta dei
diritti fondamentali dell’Unione europea e, in particolare, dignità umana (articolo 1), non
discriminazione (articolo 21), protezione dei dati personali (articolo 8), libertà di espressione
e informazione (articolo 11);
(ii) ad aggiornare le presenti Linee guida rese disponibili in forma interattiva nell’ambito della
Piattaforma Unica, disciplinata dall’art. 21, commi 4-ter e ss., del Decreto-Legge 22 giugno 2023,
n. 75, convertito, con modificazioni, dalla Legge 10 agosto 2023, n. 112, nonché dai successivi
decreti attuativi, tra i quali il Decreto Ministeriale 10 ottobre 2023 n. 192.
In ogni caso, l’eventuale trattamento di dati personali nell’ambito delle iniziative di IA dovrà essere
eseguito dalle Istituzioni scolastiche nel rispetto della normativa generale in materia di istruzione,
formazione e didattica e, in particolare, del Decreto Legislativo 16 aprile 1994, n. 297, recante
«Approvazione del testo unico delle disposizioni legislative vigenti in materia di istruzione, relative alle
scuole di ogni ordine e grado» e della Legge 20 agosto 2019, n. 92, avente ad oggetto «Introduzione
dell'insegnamento scolastico dell'educazione civica».
La predetta legge, nello specifico, promuove, nell’ambito dell’insegnamento trasversale dell’educazione
civica, l’educazione alla cittadinanza digitale (art. 5), in continuità con il complesso di norme in materia
di alfabetizzazione digitale, tra le quali si richiamano l’AI ACT (art. 411) e il Decreto Legislativo 7 marzo
2005, n. 82, recante «Codice dell'amministrazione digitale», il quale all’art. 8 prevede che «Lo Stato e i
soggetti di cui all'articolo 2, comma 2, promuovono iniziative volte a favorire la diffusione della cultura
digitale tra i cittadini con particolare riguardo ai minori e alle categorie a rischio di esclusione, anche al
fine di favorire lo sviluppo di competenze di informatica giuridica e l'utilizzo dei servizi digitali delle
11 L’art. 4 dell’AI Act dispone che «I fornitori e i deployer dei sistemi di IA adottano misure per garantire nella misura del possibile un
livello sufficiente di alfabetizzazione in materia di IA del loro personale nonché di qualsiasi altra persona che si occupa del funzionamento
e dell'utilizzo dei sistemi di IA per loro conto, prendendo in considerazione le loro conoscenze tecniche, la loro esperienza, istruzione e
formazione, nonché il contesto in cui i sistemi di IA devono essere utilizzati, e tenendo conto delle persone o dei gruppi di persone su cui
i sistemi di IA devono essere utilizzati».
15

--- Pagina 16 ---
Linee guida per l’introduzione dell’Intelligenza Artificiale nelle
Istituzioni scolastiche
pubbliche amministrazioni con azioni specifiche e concrete, avvalendosi di un insieme di mezzi diversi fra
i quali il servizio radiotelevisivo»;
b) esecuzione di una valutazione di impatto (DPIA): prima di procedere al trattamento dei dati personali,
l’Istituzione scolastica, in qualità di Titolare del Trattamento, è tenuta a eseguire una valutazione di
impatto sulla protezione dei dati personali (di seguito, anche «DPIA»)12 volta a individuare i rischi
connessi al trattamento di dati effettuato mediante «[…] l’uso di nuove tecnologie, considerati la natura,
l’oggetto, il contesto e le finalità del trattamento» (artt. 35 e seguenti del GDPR).
In particolare, una DPIA è un processo inteso a descrivere il trattamento, valutarne la necessità e la
proporzionalità, nonché a contribuire a gestire i rischi per i diritti e le libertà delle persone fisiche
derivanti dal trattamento di dati personali, valutando detti rischi e determinando le misure più idonee
per affrontarli.
La DPIA deve essere condotta prima di procedere al trattamento dei dati personali.
Nell’ambito dei trattamenti che saranno eseguiti dalle singole Istituzioni scolastiche mediante il ricorso
a Sistemi di IA, la DPIA risulta necessaria in considerazione della innovatività dello strumento
tecnologico utilizzato nonché del volume potenzialmente elevato di dati personali trattati. Al riguardo,
le Linee-guida del Gruppo Articolo 29 in materia di valutazione di impatto sulla protezione dei dati
(WP248) del 4 aprile 2017 (come modificate e adottate da ultimo il 4 ottobre 2017), precisano che «l’uso
di una nuova tecnologia, definita "in conformità con il grado di conoscenze tecnologiche raggiunto"
(considerando 91), può comportare la necessità di realizzare una valutazione d'impatto sulla protezione
dei dati. Ciò è dovuto al fatto che il ricorso a tale tecnologia può comportare nuove forme di raccolta e
di utilizzo dei dati, magari costituendo un rischio elevato per i diritti e le libertà delle persone. Infatti, le
conseguenze personali e sociali dell'utilizzo di una nuova tecnologia potrebbero essere sconosciute».
Le predette Linee guida chiariscono inoltre che, ogni qual volta sussista un dubbio circa l’obbligatorietà
o l’opportunità di effettuare la DPIA, sia sempre consigliabile, per il Titolare del Trattamento, procedere
con lo svolgimento della stessa13.
Qualora le Istituzioni scolastiche intendano mettere in uso un Sistema di IA classificato come ad alto
rischio ai sensi dell’articolo 6 dell’AI Act, sono tenute a integrare la DPIA con la valutazione d’impatto sui
diritti fondamentali prevista dall’articolo 27 dell’AI Act (FRIA).
Al riguardo, il paragrafo 4 dell’articolo 27 dell’AI ACT specifica che «Se uno qualsiasi degli obblighi di cui
al presente articolo è già rispettato mediante la valutazione d'impatto sulla protezione dei dati effettuata
a norma dell'articolo 35 del regolamento (UE) 2016/679 o dell'articolo 27 della direttiva (UE) 2016/680,
la valutazione d'impatto sui diritti fondamentali di cui al paragrafo 1 del presente articolo integra tale
valutazione d'impatto sulla protezione dei dati».
In particolare, la FRIA, da integrare all’interno della DPIA, comprende, tra gli altri, i seguenti elementi:
(i) la descrizione dei processi in cui il Sistema di IA ad alto rischio è utilizzato in linea con la sua
finalità prevista;
12 Cfr. (i) Provvedimento del Garante per la protezione dei dati personali, del 17 luglio 2024, n. 473, in materia di sanità e ricerca
scientifica, dati sanitari, stato di salute, studi epidemiologici; (ii) Provvedimento del Garante per la protezione dei dati personali, 1°
ottobre 2020, n. 175, recante «Parere alla Provincia autonoma di Trento su uno schema di regolamento concernente la medicina di
iniziativa nel servizio sanitario provinciale»; (iii) Decalogo per la realizzazione di servizi sanitari nazionali attraverso sistemi di
Intelligenza Artificiale 10 ottobre 2023.
13Cfr. «Linee guida in materia di valutazione d’impatto», cit., adottate il 4 aprile 2017 (come modificate e adottate da ultimo il 4 ottobre
2017), dove si legge che «nei casi in cui non è chiaro se sia richiesta una valutazione d'impatto sulla protezione dei dati o meno, il WP29
raccomanda di effettuarla comunque, in quanto detta valutazione è uno strumento utile che assiste i titolari del trattamento a rispettare
la legge in materia di protezione dei dati».
16

--- Pagina 17 ---
Linee guida per l’introduzione dell’Intelligenza Artificiale nelle
Istituzioni scolastiche
(ii) la descrizione del periodo di tempo entro il quale ciascun Sistema di IA ad alto rischio è destinato
a essere utilizzato e con che frequenza;
(iii) le categorie di persone fisiche e gruppi verosimilmente interessati dal suo uso nel contesto
specifico;
(iv) i rischi specifici di danno che possono incidere sulle categorie di persone fisiche o sui gruppi di
persone individuati;
(v) la descrizione dell’attuazione delle misure di sorveglianza umana, secondo le istruzioni per l’uso;
(vi) le misure da adottare qualora tali rischi si concretizzino, comprese le disposizioni relative alla
governance interna e ai meccanismi di reclamo.
Ciò posto, si precisa che, laddove una DPIA riveli la presenza di rischi residui elevati, il soggetto che
esercita le funzioni di Titolare è tenuto a effettuare la consultazione preventiva del Garante in relazione
a tale specifico trattamento (art. 36, comma 1, del GDPR)14.
In ogni caso, la DPIA eseguita dalla singola Istituzione scolastica dovrà essere oggetto di aggiornamento
periodico ogniqualvolta insorgano variazioni dei rischi rappresentati dalle attività relative al trattamento
o variazioni delle misure di sicurezza implementate o, ancora, quando i processi del ciclo di vita di un
Sistema di IA risultano modificati e/o integrati, nonché qualora vengano disposte dall’Autorità di
controllo nuove misure di garanzia ai sensi dell’art. 2-septies del Codice in materia di protezione dei dati
personali.
Inoltre, nell’eseguire la valutazione di impatto si consiglia alle Istituzioni scolastiche di tenere in
considerazione il modello HUDERIA, contenente l’analisi dei rischi e degli impatti derivanti dall’utilizzo
di Sistemi di IA, attualmente in corso di definizione da parte del Comitato sull’Intelligenza Artificiale (CAI)
del Consiglio d’Europa, il quale si basa sulla «Methodology for the Risk and Impact Assessment of
Artificial Intelligence Systems from the Point of View of Human Rights, Democracy and the Rule of
Law» (metodologia HUDERIA), approvata dal CAI del Consiglio d’Europa durante la 12ª sessione plenaria
tenutasi a Strasburgo dal 26 al 28 novembre 2024. In particolare, la predetta metodologia HUDERIA
descrive concetti, processi ed elementi di alto livello che guidano le attività di valutazione del rischio e
dell'impatto dei Sistemi di IA che potrebbero avere su diritti umani, democrazia e stato di diritto15;
c) rilascio agli interessati di un’idonea informativa sul trattamento dei dati personali eseguito
nell’ambito dei sistemi di IA: l’Istituzione scolastica è tenuta ad adottare misure appropriate per fornire
agli interessati tutte le informazioni di cui agli artt. 13 e 14 del GDPR.
Nello specifico, il GDPR prevede che il Titolare del Trattamento sottoponga agli interessati:
a) l’informativa ai sensi dell’art. 13 GDPR nei casi in cui i dati personali oggetto del trattamento
siano raccolti presso l’interessato;
b) l’informativa ai sensi dell’art. 14 GDPR nei casi in cui i dati non siano ottenuti presso lo stesso
interessato, ma da fonte diversa.
Come precisato dalle «Linee guida sulla trasparenza ai sensi del regolamento 2016/679» (a seguire,
anche «Linee guida del Gruppo Art. 29»), elaborate dal Gruppo Articolo 29, l’informativa deve essere
adottata nel pieno rispetto del principio di trasparenza e le informazioni fornite agli interessati devono
essere «[…] concise, trasparenti, intelligibili e facilmente accessibili […]» (Cfr. pag. 6). Si richiede, dunque,
14 L’art. 36, comma 1, del GDPR, dispone che «Il titolare del trattamento, prima di procedere al trattamento, consulta l'autorità di
controllo qualora la valutazione d'impatto sulla protezione dei dati a norma dell'articolo 35 indichi che il trattamento presenterebbe un
rischio elevato in assenza di misure adottate dal titolare del trattamento per attenuare il rischio».
15 Consiglio d’Europa. HUDERIA: nuovo strumento per valutare l’impatto dei sistemi di IA sui diritti umani. 2024. Disponibile su: HUDERIA:
nuovo strumento per valutare l’impatto dei Sistemi di IA sui diritti umani - Portal
17

--- Pagina 18 ---
Linee guida per l’introduzione dell’Intelligenza Artificiale nelle
Istituzioni scolastiche
che le informazioni «[…] risultino comprensibili a un esponente medio del pubblico cui sono dirette […]»
(Cfr. pag. 7) e che all’interessato sia immediatamente chiaro dove e come le informazioni siano
accessibili (Cfr. pag. 8).
Con riferimento al settore scolastico, la necessità del rispetto del principio di trasparenza viene
sottolineata anche dal Garante. In particolare, nel Vademecum «La scuola a prova di privacy», Ed. 2023,
viene evidenziata la necessità di fornire un’informativa caratterizzata da un linguaggio «[…] facilmente
comprensibile anche da minori […]».
Anche con specifico riguardo ai sistemi di IA, il Garante per la protezione dei dati personali ha più volte
sottolineato l'importanza di sottoporre l'informativa agli interessati in un linguaggio semplice e chiaro,
indicando anche «quelle informazioni che potrebbero risultare inaspettate per l’interessato»
(Provvedimento. n. 202 del 10 aprile 2025; cfr. anche Provvedimento n. 675 del 13 novembre 2024).
In particolare, l’interessato ha il diritto di ottenere, tra le altre, informazioni specifiche in merito al
funzionamento dei sistemi di IA utilizzati, alle modalità del trattamento, nonché alle logiche alla base dei
trattamenti necessari al funzionamento del Sistema (Provvedimento n. 114 del 11 aprile 2023);
d) nomina dei soggetti autorizzati al trattamento dei dati personali: nell’ambito dei progetti che saranno
attivati in materia di IA, l’Istituzione scolastica, in qualità di Titolare del Trattamento, può individuare e
autorizzare uno o più soggetti, particolarmente qualificati, allo svolgimento delle attività legate al
trattamento, fornendo agli stessi specifiche istruzioni (artt. 29 del GDPR e 2-quaterdecies del Codice in
materia di protezione dei dati personali).
In particolare, ai sensi dell’art. 2-quaterdecies del Codice in materia di protezione dei dati personali, «Il
titolare o il responsabile del trattamento possono prevedere, sotto la propria responsabilità e nell'ambito
del proprio assetto organizzativo, che specifici compiti e funzioni connessi al trattamento di dati personali
siano attribuiti a persone fisiche, espressamente designate, che operano sotto la loro autorità […]».
Il secondo comma della medesima disposizione prevede, inoltre, che spetta al Titolare l’individuazione
delle modalità più opportune per autorizzare al trattamento dei dati personali le persone che operano
sotto la propria autorità diretta.
In ogni caso, occorre garantire che chiunque agisca sotto l’autorità del Titolare abbia accesso a dati
personali, tratti i predetti dati solo sulla base di specifiche istruzioni impartite dal medesimo, nel rispetto
degli artt. 29 e 32, par. 4, GDPR. In particolare, nell’ambito delle suddette istruzioni, il Titolare è tenuto
a indicare i principi da rispettare nel trattamento, le categorie di dati trattati, nonché le operazioni
eseguibili sui medesimi, in considerazione dello specifico ruolo e degli specifici compiti assegnati ai
soggetti autorizzati.
Ciò premesso, con riferimento al settore scolastico, il Garante, nel Vademecum «La scuola a prova di
privacy», Ed. 2023, ricomprende tra i soggetti autorizzati al trattamento il personale docente o
amministrativo della scuola, in quanto adibito a svolgere materialmente le attività di trattamento dei
dati raccolti (i.e., l’utilizzo del registro elettronico). Sul punto, l’Autorità precisa che «all’interno della
scuola, titolare del trattamento, il dirigente scolastico, in quanto legale rappresentante, prende decisioni
sulle attività di trattamento da intraprendere e sulle modalità attraverso cui queste verranno svolte
mediante il personale amministrativo e/o docente. Tale personale è quindi autorizzato a trattare i dati
nell’ambito delle attività didattiche o amministrative» (Cfr. pag. 9).
Anche nell’ambito delle iniziative che saranno intraprese dalle singole Istituzioni scolastiche in materia
di IA, il Titolare è, dunque, tenuto ad assicurare che chiunque agisca sotto la responsabilità del medesimo
e abbia accesso ai dati personali, sia adeguatamente istruito e autorizzato al relativo trattamento e che
siano, in ogni caso, garantiti i diritti fondamentali degli interessati;
e) nomina dei responsabili del trattamento dei dati personali: nell’ambito delle attività progettuali, le
18

--- Pagina 19 ---
Linee guida per l’introduzione dell’Intelligenza Artificiale nelle
Istituzioni scolastiche
Istituzioni scolastiche possono avvalersi del supporto di specifici soggetti nominati quali responsabili del
trattamento16 (a seguire, anche «Responsabili del trattamento») sulla base di uno specifico contratto o
altro atto giuridico, che specifichi gli elementi elencati dall’art. 28 del GDPR e che vincoli il Responsabile
al rispetto di specifiche istruzioni (ad esempio, trattamento dei dati solo all’interno dello Spazio
economico europeo ed eventuale trasferimento al di fuori dello stesso solo in presenza di specifiche
garanzie, elencate in ordine gerarchico agli artt. 45 e ss. del GDPR).
Il Titolare del Trattamento deve avvalersi unicamente di Responsabili del Trattamento che presentino
garanzie sufficienti per l’attuazione di misure tecniche e organizzative adeguate, in modo tale che il
trattamento soddisfi i requisiti del GDPR. Gli elementi di cui tenere conto potrebbero essere, a titolo
esemplificativo, le conoscenze specialistiche del Responsabile del Trattamento (ad esempio, le
competenze tecniche in materia di misure di sicurezza e di violazione dei dati), il grado di affidabilità,
le risorse di cui dispone il Responsabile e l’adesione di quest’ultimo a un codice di condotta o a un
meccanismo di certificazione riconosciuti17.
Il Considerando 74 GDPR pone in capo al Titolare del Trattamento la responsabilità generale «[…] per
qualsiasi trattamento di dati personali che quest'ultimo abbia effettuato direttamente o che altri
abbiano effettuato per suo conto […]». Ne deriva che, qualora non sia in grado di provare di avere
adottato misure adeguate a garantire un trattamento dei dati in linea con le previsioni del GDPR,
l’Istituzione scolastica sarà chiamata a rispondere anche degli eventuali inadempimenti imputabili al
Responsabile del Trattamento;
f) adozione di misure tecnico-organizzative: tenuto conto della natura, dell’oggetto, del contesto e delle
finalità del trattamento, le Istituzioni scolastiche sono tenute a adottare misure tecniche e organizzative
idonee a garantire un livello di sicurezza adeguato al rischio (art. 32 del GDPR).
Il GDPR richiede a ciascuna Istituzione scolastica:
• da un lato, la predisposizione fin dalla progettazione di misure tecniche e organizzative adeguate
(data protection by design), volte ad attuare in modo efficace i principi di protezione dei dati, quali
la minimizzazione, e ad integrare nel trattamento le garanzie necessarie a soddisfare i requisiti del
GDPR e a tutelare i diritti degli interessati;
• dall’altro, l’effettiva attuazione delle suddette misure nell’ambito del trattamento, affinché siano
trattati, per impostazione predefinita, solo i dati personali necessari per ogni specifica finalità del
trattamento (data protection by default).
Ai fini dell’individuazione delle misure tecnico e organizzative da adottare, il medesimo Regolamento
individua, inoltre, gli elementi che il Titolare del Trattamento deve prendere in considerazione, come di
seguito indicati:
• «stato dell’arte»: necessità che il Titolare, nel determinare le misure, tenga conto degli attuali
progressi nella tecnologia disponibile sul mercato. Lo stato dell’arte è dunque un concetto
dinamico, che dovrebbe essere valutato costantemente nel contesto del progresso tecnologico;
• «costo di implementazione»: parametro da tenere in considerazione ai fini della scelta di soluzioni
efficaci ma economicamente convenienti, secondo una logica di miglior rapporto qualità prezzo;
16 Il Responsabile del Trattamento è definito come «la persona fisica o giuridica, l'autorità pubblica, il servizio o altro organismo che tratta
dati personali per conto del titolare del trattamento» (art. 4, par. 1, n. 8, GDPR). In base all’articolo 28 GDPR, «qualora un trattamento
debba essere effettuato per conto del titolare del trattamento, quest'ultimo ricorre unicamente a responsabili del trattamento che
presentino garanzie sufficienti per mettere in atto misure tecniche e organizzative adeguate in modo tale che il trattamento soddisfi i
requisiti del presente regolamento e garantisca la tutela dei diritti dell'interessato […]».
17Cfr. «Linee guida 07/2020 sui concetti di titolare del trattamento e di responsabile del trattamento ai sensi del GDPR» adottate
dall’European Data Protection Board.
19

--- Pagina 20 ---
Linee guida per l’introduzione dell’Intelligenza Artificiale nelle
Istituzioni scolastiche
• «natura del trattamento»: caratteristiche intrinseche del trattamento;
• «ambito di applicazione del trattamento»: perimetro e dimensione del trattamento;
• «contesto del trattamento»: circostanze nelle quali il trattamento si colloca e che possono
incidere sullo stesso;
• «finalità del trattamento»: scopo che il trattamento intende raggiungere;
• «rischi per i diritti e le libertà delle persone fisiche»: rischi di violazioni ai diritti e alle libertà delle
persone fisiche, da valutarsi sia in termini di probabilità della loro concretizzazione, che in termini
di gravità.
Le analisi di privacy by design e by default, secondo le logiche del GDPR, devono essere effettuate
tempestivamente, in ragione della complessità della relativa analisi e dei tempi tecnici che potrebbero
risultare necessari per l’adozione/implementazione delle misure di sicurezza. A tal fine, è fondamentale
che ogni Istituzione scolastica si avvalga del supporto del proprio DPO, il cui coinvolgimento risulta
essenziale sin dalla fase di adozione di un Sistema di IA.
Anche nell’ambito dell’implementazione dei sistemi di IA risulta infatti opportuno che il Titolare del
Trattamento individui le misure da integrare in quanto ritenute «necessarie a mitigare i rischi che i
trattamenti […] presentino per i diritti fondamentali e le libertà degli interessati»18, prestando
particolare attenzione alle misure volte a mitigare i rischi di accessi non autorizzati e, comunque, di
operazioni non autorizzate.
A titolo esemplificativo, con specifico riferimento agli utenti minorenni, il Garante per la protezione dei
dati personali, con provvedimento dell’11 aprile 2023, n. 114 (confermato con successivo
provvedimento del 2 novembre 2024, n. 755), ha evidenziato l’opportunità di inserire in sede di primo
accesso ad un servizio implementato mediante l’utilizzo dell’IA, un sistema di «age gate che escluda,
sulla base dell’età dichiarata, gli utenti minorenni […] idoneo a escludere l’accesso al servizio agli utenti
infratredicenni e a quelli minorenni in assenza di un’espressa manifestazione di volontà da parte di chi
esercita sugli stessi la responsabilità genitoriale»;
g) tenuta del registro delle attività del trattamento: nel rispetto del principio di responsabilizzazione, è
prevista la tenuta di un registro delle attività del trattamento, da parte di ciascuna Istituzione scolastica,
in quanto strumento idoneo a fornire un quadro aggiornato sulle attività di trattamento eseguite (art.
30 del GDPR);
h) notifica delle violazioni dei dati personali al Garante e comunicazione agli interessati: nel caso in cui si
sia verificato un incidente di sicurezza che abbia portato alla compromissione dei dati personali, il
Titolare del trattamento è tenuto a darne notizia al Garante, senza ingiustificato ritardo e ove possibile
entro 72 ore dal momento in cui ne ha avuto conoscenza, nonché a comunicare l’avvenuta violazione
agli interessati, nel rispetto degli artt. 33 e 34 del GDPR.
4. Come introdurre l’IA nelle scuole
Con riferimento alla tassonomia proposta da Holmes et al. (2022) e ai documenti di orientamento della
Commissione Europea e dell’UNESCO, è possibile classificare l’impiego dell’IA nel contesto educativo in tre ambiti
principali:
18 Cfr. (i) Provvedimento del Garante per la protezione dei dati personali del 30 luglio 2022, n. 276, recante «Valutazione di impatto
sulla protezione dati relativa al trattamento “Analizzare rischi e fenomeni evasivi/elusivi tramite l’utilizzo dei dati contenuti nell’Archivio
dei rapporti finanziari e l’incrocio degli stessi con le altre banche dati di cui dispone l’Agenzia delle entrate” - Articolo 1, comma 684,
della legge 27 dicembre 2019, n. 160»; (i) UNESCO Recommendation on the Ethics of Artificial Intelligence, adottata il 23 novembre
2021.
20

--- Pagina 21 ---
Linee guida per l’introduzione dell’Intelligenza Artificiale nelle
Istituzioni scolastiche
1. IA al servizio degli studenti;
2. IA a supporto dei docenti;
3. IA a sostegno dell’organizzazione scolastico.
L’adozione dell’IA nelle scuole coinvolge simultaneamente l’attivazione di energie organizzative, didattiche e
connesse all’apprendimento. Per questo il processo di transizione digitale richiede un coinvolgimento
sinergico e sistemico del dirigente scolastico, del direttore dei servizi generali e amministrativi, del personale
tecnico, ausiliario, amministrativo, dei docenti, degli studenti, tenendo conto del diverso grado di sviluppo
connesso all’età, e delle rispettive rappresentanze di tali categorie di soggetti delle famiglie, degli organi di
indirizzo e di gestione degli aspetti organizzativi in ambito scolastico (ad es. i Consigli d’istituto). Una strategia
efficace per l’introduzione dell’IA, dunque, tiene conto di tutti gli attori coinvolti in tutti i cicli scolastici. Le
forme di consultazione e interazione tra le varie componenti sopra indicate non devono esaurirsi nella fase
di introduzione dei sistemi di IA (in relazione alle loro diverse applicazioni) ma devono seguire il ciclo di vita
degli stessi.
Per consentire ai portatori di interesse di sfruttare a pieno il potenziale dell’Intelligenza Artificiale, di seguito
vengono riportate istruzioni operative e strumenti di accompagnamento all’introduzione e attivazione di
sistemi di IA in modo efficace, responsabile e conforme ai principi fondamentali delineati nelle presenti Linee
guida. In aggiunta, si riportano possibili esempi di applicazione pratiche nello svolgimento della didattica e
delle mansioni quotidiane, affinché l’implementazione avvenga nel modo corretto. Infine, sono elencati
alcuni rischi correlati all’utilizzo dell’IA da parte degli utenti destinatari e le relative azioni di mitigazione. Al
fine di rendere le presenti Linee guida maggiormente fruibili e di agevolarne l’applicazione operativa da parte
dei dirigenti scolastici e del personale scolastico, i contenuti saranno oggetto di aggiornamento periodico sulla
base delle esperienze raccolte attraverso la piattaforma Unica, nonché degli esiti di eventuali consultazioni o
attività di monitoraggio promosse a livello centrale o territoriale. In tale prospettiva, la componente pratica e
applicativa delle Linee guida sarà progressivamente arricchita, affinata e contestualizzata, valorizzando i
riscontri provenienti dall’attuazione nei diversi contesti scolastici.
4.1 Istruzioni operative e strumenti di accompagnamento
Ciascuna Istituzione scolastica che intende introdurre sistemi di IA deve analizzare e valorizzare il proprio
contesto scolastico, individuando i bisogni specifici e le aree di applicazione strategiche. Tale processo deve
garantire il rispetto dei principi fin qui delineati.
Per facilitare l’attivazione di programmi di introduzione di sistemi di IA nelle scuole su scala nazionale in
maniera strutturata e uniforme, si propone alle Istituzioni scolastiche l’utilizzo del seguente approccio
metodologico:
Figura 4 - Approccio metodologico per l’introduzione dell’IA nelle Istituzioni scolastiche
21

--- Pagina 22 ---
Linee guida per l’introduzione dell’Intelligenza Artificiale nelle
Istituzioni scolastiche
1. Definizione – Definizione del progetto e approvazione iniziale
La fase di definizione rappresenta il punto di partenza per l’introduzione
dell’IA nel contesto scolastico. L’obiettivo principale è individuare le aree
di applicazione potenziale dell’IA, valutando la maturità digitale
dell’Istituzione scolastica (es. infrastrutture e strumenti tecnologici
disponibili, livello delle competenze digitali, efficacia dei processi) e gli
ambiti organizzativi prioritari (ad esempio: monitoraggio documenti
programmatici per i dirigenti scolastici; snellimento dei processi back-
office per il personale amministrativo; progettazione della didattica
personalizzata per i docenti; arricchimento dell’offerta formativa per gli
studenti). Nel paragrafo “Focus: aree di applicazione per tipologia di
destinatari” sono riportati esempi pratici di applicazione di sistemi di IA per
ciascun attore interessato.
A valle dell’identificazione dell’area su cui poter introdurre l’IA è opportuno
analizzare i potenziali casi d’uso in termini di attività, beneficiari, benefici,
rischi, impatti organizzativi e tecnologici, fattibilità organizzativa,
tecnologica ed economica al fine di individuare un sottoinsieme di casi d’uso
su cui avviare l’introduzione dell’IA.
Una volta selezionati i casi d’uso su cui introdurre l’IA è necessario procedere con un’analisi di dettaglio che
consenta per ciascun caso d’uso:
• Identificazione del bisogno: definizione del problema o delle opportunità che il progetto intende
affrontare. Si chiarisce l’obiettivo e il perimetro del progetto. Potrà quindi
Figura 5 - Le fasi del processo di
essere utile fare riferimento ai documenti programmatici della scuola nei
definizione del progetto
quali vengono evidenziati vincoli, opportunità, punti di forza e di debolezza,
definendo l’iniziativa in modo organico e coerente con la specificità del proprio contesto;
• Identificazione degli stakeholder: identificazione degli stakeholder che avranno un impatto sul
progetto, con la quale istaurare un rapporto di supporto e comunicazione continua durante l'intero
ciclo di vita del progetto, e comprensione delle loro esigenze e aspettative. Potrà quindi essere utile
fare riferimento ad un modello che tenga conto delle competenze e delle risorse interne e anche
di strumenti e competenze provenienti dall’esterno, ad esempio attraverso la costituzione o
l’adesione a partenariati, a reti di scuole oppure stabilendo accordi con startup, università, istituti di
ricerca, con un approccio di ricerca-azione. Tale approccio di coinvolgimento attivo e continuo delle
parti interessate è coerente con il processo di coinvolgimento degli stakeholder (Stakeholder
Engagement Process – SEP) previsto dalla metodologia HUDERIA del Consiglio d’Europa. In
particolare, la partecipazione degli stakeholder lungo l’intero ciclo di vita di un sistema di IA consente
di contestualizzare i possibili danni e di individuare adeguate misure di mitigazione, oltre a
promuovere la trasparenza, a creare fiducia verso i sistemi di IA introdotte e a migliorare l’efficacia
delle loro applicazioni nel contesto scolastico19.
Suggerimento: un approccio partecipativo che coinvolga attivamente le varie componenti della
comunità scolastica è determinante per la riuscita del progetto
Elemento centrale per la buona riuscita di un’iniziativa di transizione digitale è la progettazione partecipata.
19 Consiglio d’Europa. HUDERIA: nuovo strumento per valutare l’impatto dei sistemi di IA sui diritti umani. 2024. Disponibile su: HUDERIA:
nuovo strumento per valutare l’impatto dei sistemi di IA sui diritti umani - Portal
22

--- Pagina 23 ---
Linee guida per l’introduzione dell’Intelligenza Artificiale nelle
Istituzioni scolastiche
Ai fini dell’integrazione dell’Intelligenza Artificiale all’interno di un’area considerata strategica si renderà
necessario coinvolgere e prestare ascolto alla comunità scolastica nell’identificazione di una necessità o di
un’idea progettuale. Se quest’ultima è ritenuta valida e coerente con il Piano Triennale dell’Offerta Formativa
(PTOF), saranno attivati gli organi collegiali, ciascuno per la propria competenza per la valutazione e,
successivamente, l’approvazione formale del progetto. Nell’attivazione di questo processo gioca un ruolo
strategico la leadership del dirigente scolastico, per esempio attraverso un’opportuna formulazione dell’atto
di indirizzo.
2. Pianificazione – Elaborazione dettagliata del progetto
In questa seconda fase, per lo specifico caso d’uso individuato nella fase precedente, sono analizzate le
possibili interconnessioni e dipendenze tecnico-organizzative ed è sviluppato il piano di dettaglio per
l’adozione della soluzione all’interno del singolo contesto scolastico. La pianificazione di dettaglio è utile
affinché l’iniziativa sia completata con successo, rispettando tempi, costi e qualità.
I principali elementi da curare in questa fase sono:
• Piano di progetto: definizione di un piano complessivo di dettaglio che descriva la gestione del
progetto, includendo la definizione di milestone e connessi risultati attesi, team coinvolto e ruoli per
ciascun attore, piano dei costi e modalità di monitoraggio del raggiungimento delle milestone;
• Piano di gestione dei rischi: identificazione dei potenziali rischi connessi al progetto, anzitutto in
relazione alla tutela dei diritti e delle libertà fondamentali dei soggetti che interagiscono con i sistemi
di IA, tra i quali la tutela della privacy, nonché sulla sicurezza dei dati e dei sistemi, la possibilità di
errori sistemici e discriminazioni (anche solo involontarie), eventuali malfunzionamenti tecnici o
problematiche legate alla trasparenza e all’utilizzo improprio degli strumenti. Oltre a elencare tali
rischi, è importante effettuare per ciascuno una valutazione qualitativa approfondita, considerando
parametri quali la gravità dell’impatto potenziale (scala, portata e reversibilità) e la probabilità di
accadimento, in linea con le indicazioni della metodologia HUDERIA per le valutazioni di impatto dei
sistemi di IA. Un’analisi di questo tipo consente di stabilire con rigore le priorità di intervento e di
concentrare le misure di mitigazione sulle criticità più rilevanti, prestando particolare attenzione alla
tutela dei soggetti vulnerabili (in primis i minori) e alla prevenzione di eventuali danni ai diritti
fondamentali sin dalle fasi iniziali di progettazione. Nel paragrafo “Mitigazione dei rischi” sono
riportate, a titolo esemplificativo, le possibili azioni e strategie di mitigazione per contrastare i rischi
derivanti dall’implementazione dell’IA nel contesto scolastico.
Suggerimento: la partecipazione attiva degli stakeholder nelle diverse fasi di progetto
garantisce di raggiungere efficientemente gli obiettivi
Si consiglia la massima collaborazione con tutti gli attori coinvolti, sia nella fase di definizione del piano di
progetto e del piano di gestione dei rischi, sia nella fase di diffusione capillare a tutti gli attori che a vario
titolo dovranno collaborare al raggiungimento dei risultati identificati. Questo consentirà una maggiore
condivisione delle informazioni con gli stakeholder coinvolti nel progetto e un allineamento circa gli obiettivi
e le tempistiche.
3. Adozione – Implementazione del progetto
In questa terza fase, il progetto prende vita e il sistema di IA è integrata all’interno del caso d’uso selezionato.
Alla luce della novità che rappresenta un sistema di IA si suggerisce un approccio graduale utile a valutare,
attraverso la successiva fase di monitoraggio, gli esiti e successivamente a definire le modalità di estensione
all’intero contesto scolastico. Inoltre, affinché si realizzino pianamente i potenziali benefici derivanti da un
23

--- Pagina 24 ---
Linee guida per l’introduzione dell’Intelligenza Artificiale nelle
Istituzioni scolastiche
progetto di trasformazione, è opportuno accompagnare il processo di transizione all’innovazione con
iniziative di comunicazione, informazione e formazione all’utilizzo consapevole ed efficace dei nuovi
sistemi.
Suggerimento: un piano di comunicazione strutturato aiuta a garantire una diffusione
efficace delle informazioni e coinvolgere tutti gli attori nel processo di cambiamento
La definizione e l’implementazione di un piano di comunicazione garantisce una condivisione chiara e
personalizzata delle informazioni agli attori coinvolti nel percorso di cambiamento. Una strategia
comunicativa efficace facilita il consenso e motiva i singoli a contribuire al raggiungimento degli obiettivi
comuni. Si raccomanda quindi l’elaborazione di un piano di comunicazione che delinei gli obiettivi della
strategia comunicativa, identifichi gli stakeholder di riferimento e selezioni i canali di comunicazione più
adeguati, avviando iniziative di comunicazione specifiche durante le principali fasi progettuali – lancio,
gestione e conclusione.
Suggerimento: la formazione strutturata facilita l’acquisizione delle competenze
necessarie e supporta il personale nel cambiamento
La formazione in materia di IA permette di acquisire le competenze, le conoscenze e le capacità necessarie
per affrontare in modo efficace il cambiamento in atto. Si suggerisce pertanto la definizione di un piano per
la formazione che identifichi azioni specifiche per il personale scolastico e amministrativo. Nel redigere il
piano dei fabbisogni formativi, anche ai fini dell’inserimento nel PTOF, è consigliabile strutturare i moduli di
formazione, specificando tempi e risorse necessarie, e delineare il piano delle attività e delle metodologie
didattiche, come e-learning, workshop o sessioni pratiche, sfruttando le piattaforme di formazione a
disposizione delle Istituzioni scolastiche.
4. Monitoraggio – Verifica e miglioramento continuo
Questa fase avviene parallelamente alla fase di adozione ed è fondamentale per verificare che il progetto stia
proseguendo come previsto. Il monitoraggio è da intendersi in una duplice accezione: da un lato il
monitoraggio è di tipo operativo-gestionale e riguarda l’avanzamento e il raggiungimento delle milestone di
progetto secondo i tempi e modi definiti nel piano di progetto; dall’altro si riferisce al monitoraggio degli output
dei sistemi di IA impiegati, con particolare riferimento ad anomalie, risultati inattesi o violazione di dati personali
(da segnalare all’autorità di controllo) e la predisposizione di meccanismi di segnalazione interni, anche nei
confronti dei fornitori dei sistemi di IA. Nell’ambito di questa attività di monitoraggio, andrebbe prevista anche
una rivalutazione periodica e continuativa dei rischi e degli impatti connessi al sistema di IA utilizzato, così da
individuare tempestivamente eventuali nuovi fattori di rischio o effetti negativi emergenti in corso d’opera, in
linea con la metodologia HUDERIA.
Suggerimento: il monitoraggio può essere utile per valutare l’impatto del progetto e
raccogliere opinioni per eventuali sviluppi futuri
24

--- Pagina 25 ---
Linee guida per l’introduzione dell’Intelligenza Artificiale nelle
Istituzioni scolastiche
I risultati del monitoraggio rappresentano elementi chiave per la valutazione dell’estensione della soluzione
all’interno dell’intero contesto scolastico e pertanto si suggerisce di identificare momenti strutturati di
condivisione con gli organi collegiali e gli stakeholder, anche in un’ottica di rendicontazione sociale.
5. Conclusione – Valutazione del risultato
Al termine delle attività programmate, è consigliabile sottoporre il progetto ad una valutazione interna del
raggiungimento degli obiettivi e dell’analisi dei risultati rispetto al piano iniziale, anche ai fini della
Rendicontazione sociale.
Le principali attività in questa fase sono:
• Verifica del risultato finale: la verifica del rispetto dei target stabiliti consente di valutare il
raggiungimento degli obiettivi iniziali e la soddisfazione del bisogno individuato;
• Analisi delle lezioni apprese: l’analisi dei risultati permette l’individuazione dei punti di forza e di
debolezza riscontrati nell’attuazione del progetto;
• Valorizzazione dei risultati: la redazione di un documento di chiusura del progetto offre
l’opportunità di consolidare i risultati ottenuti e valorizzare il lavoro svolto;
• Riconoscimento del team: la conclusione del progetto rappresenta una preziosa occasione per
incoraggiare il senso di appartenenza, il clima positivo e valorizzare il coinvolgimento attivo.
Suggerimento: la valorizzazione dei risultati ottenuti dal progetto permette alla scuola di
crescere e condividere pratiche di successo condivisione dei risultati di progetto
La formalizzazione dei risultati del progetto all’esterno del proprio contesto scolastico può favorire la
diffusione di pratiche di successo anche nelle altre Istituzioni scolastiche e contribuire al radicamento
generalizzato dell’innovazione all’interno del proprio contesto scolastico.
4.2 Focus: aree di applicazione per tipologia di destinatari
DIRIGENTE SCOLASTICO
Il dirigente scolastico rappresenta la figura chiave per condurre la scuola lungo un percorso di transizione
digitale incentrato sull’utilizzo dell’IA ed è chiamato a facilitare l’innestarsi di processi virtuosi che permettano
l’innovazione e l’adattamento dell’istruzione alla realtà che cambia. L’IA può rafforzare questa leadership,
consentendo di ottimizzare e ridurre le tempistiche dei processi considerati più routinari e standardizzabili. Il
dirigente scolastico, grazie all’aiuto di sistemi di Intelligenza Artificiale, può potenziare i necessari processi di
analisi che supportano le decisioni, affrontando sfide moderne in modo più strategico ed efficace.
In particolare, esempi di possibili applicazioni dell’IA nelle funzioni svolte dal dirigente scolastico sono:
• Monitoraggio documenti programmatici: l’IA permette di evidenziare eventuali scostamenti o
incongruenze tra i documenti programmatici della scuola (RAV, Piano di Miglioramento, Atto di
indirizzo, PTOF, Programma annuale e Rendicontazione sociale), aiutando il dirigente scolastico a
verificare eventuali incongruenze e scelte migliorative basate su una visione strategica dell’Istituto.
Ai fini dell’attuazione di una strategia di transizione digitale l’IA rappresenta una risorsa per la
curvatura dei curricoli, in particolare del curricolo digitale della scuola, ovvero, nel rispetto dei
margini di flessibilità concessi dall'autonomia, dei curricoli afferenti ai diversi indirizzi di studio;
25

--- Pagina 26 ---
Linee guida per l’introduzione dell’Intelligenza Artificiale nelle
Istituzioni scolastiche
• Supporto alla pianificazione della formazione: l’identificazione dei bisogni formativi dei docenti e la
pianificazione di attività di sviluppo professionale coerenti con il PTOF possono essere supportate
dall’IA;
• Ottimizzazione nella riorganizzazione dell’orario: l’IA può supportare i processi di formazione delle
classi e la loro distribuzione logistica nelle aule, nel rispetto delle attuali normative sulla sicurezza,
assicurando spazi idonei per attività didattiche, sportive e laboratoriali; può supportare la
pianificazione degli orari, sulla base dei criteri definiti in sede di organi collegiali e in base alle diverse
esigenze emergenti;
• Miglioramento della comunicazione: l’IA può supportare la gestione delle comunicazioni e la
promozione di un dialogo aperto e trasparente verso i diversi stakeholder del mondo scuola, ossia
studenti, famiglie, insegnanti e territorio; può essere di supporto nella stesura delle comunicazioni
scolastiche, modulando e personalizzando i messaggi rivolti ai diversi destinatari sulla base di diversi
fattori come: tone of voice, lunghezza, modalità di trasmissione (e-mail, comunicato, report).
PERSONALE AMMINISTRATIVO
L’IA può essere un prezioso supporto per il DSGA ed il personale ATA, ottimizzando i processi ripetitivi,
migliorando l’efficienza e riducendo significativamente l’errore umano. Le attività di gestione amministrativa,
comunicazione e organizzazione, che tradizionalmente richiedono un notevole impegno manuale, possono
essere ottimizzate attraverso l’implementazione di tecnologie avanzate.
Di seguito, a titolo esemplificativo, alcune possibili applicazioni dell’introduzione dell’IA nelle funzioni
attribuite a DSGA e personale ATA:
• Organizzazione delle richieste: chatbot basati sull’IA possono essere implementati per supportare il
personale amministrativo nello smistamento e nella gestione in modo efficiente e tempestivo delle
richieste più frequenti circa, ad esempio, orari, iscrizioni, certificazioni e nella verifica dei documenti,
come ad esempio, nel controllo dei titoli. Ciò contribuisce a semplificare la comunicazione interna ed
esterna, alleggerendo il carico di lavoro di back office;
• Gestione di comunicazioni periodiche: sistemi di mailing basati sull’IA possono supportare la
gestione di comunicazioni/circolari periodiche con scadenze ben definite, come la circolare sulla
copertura assicurativa. L’IA può automatizzare la notifica di queste comunicazioni, garantendo che le
parti interessate ricevano le informazioni nei tempi previsti, assicurando trasparenza e affidabilità;
• Gestione dei beni mobili: l’uso dell’IA può supportare la gestione dell’inventario, analizzando la
necessità di nuovi acquisti o sostituzioni e ottimizzando l’uso delle risorse disponibili con strumenti
efficienti e aggiornati.
DOCENTE
L’Intelligenza Artificiale, se ben utilizzata, può supportare le attività del personale docente, offrendo
strumenti che semplificano e potenziano la preparazione e l’organizzazione della didattica. I docenti
rivestono un ruolo centrale nel guidare e nel garantire l’adozione di pratiche sicure ed etiche in ambienti
educativi arricchiti dall’IA20. L’IA può offrire un supporto mirato alla didattica, creando percorsi formativi su
misura e rendendo il processo educativo più coinvolgente e in linea con le esigenze individuali. Inoltre, l’IA
permette di ampliare e diversificare l’offerta formativa, adattandola alle esigenze e agli interessi degli
studenti e supporta nella creazione di materiali didattici personalizzati (come articoli, video, esercizi o
simulazioni interattive) che arricchiscono il percorso educativo. Questo approccio non solo favorisce
l’approfondimento di argomenti specifici, ma stimola anche la curiosità e il desiderio di apprendere.
20 UNESCO (2024). AI competency framework for teachers. Parigi.
26

--- Pagina 27 ---
Linee guida per l’introduzione dell’Intelligenza Artificiale nelle
Istituzioni scolastiche
Una corretta integrazione dell’IA nell’educazione richiede competenze digitali, approccio critico e attenzione
a etica e professionalità, da sviluppare attraverso specifici percorsi formativi, in coerenza, ad esempio, con
quanto previsto dalle Linee guida per le discipline STEM (DM del 15 settembre 2023 n. 184) e le Linee guida
per l’insegnamento dell’educazione civica con particolare riferimento alle competenze di “Cittadinanza
digitale” (DM del 07 settembre 2024 n. 183).
Di seguito, alcuni esempi di possibili applicazioni pratiche dell’IA per i docenti:
• Personalizzazione dei materiali didattici: Gli ambienti integrati con dispositivi di IA, sono in grado di
modulare la proposta formativa in base alle capacità di apprendimento degli studenti e ai livelli di
abilità, fornendo istruzioni per procedere in modo autonomo, ancorché guidato, nel processo di
apprendimento; sono in grado di variare la difficoltà degli esercizi, fornire suggerimenti su come
risolverli, segnalare temi di approfondimento, proporre formule per rendere l'apprendimento
graduale, immersivo, interattivo. I docenti possono sfruttare tali funzioni per selezionare, a partire
da uno stesso contenuto, materiali differenziati e adatti alle specifiche esigenze degli studenti, al loro
livello di preparazione e al ritmo di apprendimento10. Nel caso di studenti con disabilità o con disturbi
specifici dell’apprendimento, i dispositivi di tutoraggio e personalizzazione del percorso di
apprendimento dovranno opportunamente integrare quanto previsto nel Piano Educativo
Individualizzato (PEI) o nel Piano Didattico Personalizzato (PDP), adottando tutte le misure adeguate
a tutela degli interessati;
• Strumenti interattivi e innovativi: l’IA permette l’elaborazione di risorse didattiche (come
simulazioni, giochi, mappe concettuali, riassunti per l’apprendimento e quiz interattivi) che
aumentano la motivazione e il coinvolgimento degli studenti;
• Organizzazione di visite didattiche e attività extracurriculari: i docenti, di concerto con il Collegio
docenti, possono avvalersi dell’IA per arricchire e ottimizzare le attività extracurricolari, facendo in
modo che siano in linea con la progettazione didattica e gli interessi dei partecipanti21. L’IA può
suggerire iniziative personalizzate, analizzare precedenti feedback e fornire supporto
nell’organizzazione;
• Redazione di rubriche di valutazione: l’IA può supportare il docente nella stesura delle rubriche
valutative, affiancandolo nel processo di definizione dei descrittori per ciascuna dimensione
valutativa;
• Supporto nel tutoraggio: strumenti di IA possono supportare docenti e studenti durante attività
cooperative, arricchendo l'interazione attraverso domande, proposte di argomentazioni e
interlocuzioni alternative, utili a stimolare il pensiero critico, e garantendo che tutti i membri del
gruppo interagiscano equamente22.
STUDENTE
L’IA può offrire un supporto mirato alla didattica, rendendo il processo educativo più coinvolgente e creando
percorsi formativi su misura, in linea con le esigenze individuali e con quanto previsto dalle Linee guida per
l’insegnamento dell’educazione civica in materia di competenze di “Cittadinanza digitale”. Inoltre, l’IA
permette di ampliare e diversificare l’offerta formativa, adattandola alle esigenze e agli interessi degli
studenti e supporta nella creazione di materiali didattici personalizzati (come articoli, video, esercizi o
simulazioni interattive) che arricchiscono il percorso educativo23. L’approccio favorisce l’approfondimento
21 Maternini, L. et al. (2024). L’arte di imparare: Linee guida aperte e dinamiche per un uso consapevole e libero dell’intelligenza
artificiale generativa da parte dei docenti delle scuole superiori. Regione Lombardia.
22 UNESCO (2024). AI competency framework for teachers. Parigi.
23 Ibidem
27

--- Pagina 28 ---
Linee guida per l’introduzione dell’Intelligenza Artificiale nelle
Istituzioni scolastiche
di argomenti specifici stimola la curiosità e il desiderio di apprendere, potenzia le competenze digitali degli
studenti. Per sfruttare a pieno i benefici di queste tecnologie, è necessario garantire una formazione adeguata
che aiuti gli studenti a utilizzare l’IA in modo consapevole, etico e sicuro. Gli studenti devono essere preparati
a diventare co-creatori attivi di contenuti con l’IA, nonché futuri leader che definiranno il rapporto di questa
tecnologia con la società24. L’utilizzo a fini didattici di applicazioni di IA si presta all’adozione di una didattica
attiva e alla realizzazione di attività di content curation che forniscono una cornice operativa per l’impiego
sistematico e critico dei processi di apprendimento mediati dall’IA in particolare nelle attività didattiche
orientate alla produzione di contenuti, fermo restando il divieto, previsto dall’articolo 5 del Regolamento
Europeo sull’Intelligenza Artificiale (AI Act) di utilizzare strumenti di sentiment analysis.
In particolare, si riportano possibili applicazioni dell’IA a supporto degli studenti:
• Stimolo alla curiosità e al desiderio di apprendere: personalizzando le esperienze di apprendimento
in base a interessi, la tecnologia stimola una naturale voglia di scoprire. L’IA diventa un facilitatore
della curiosità intellettuale, capace di alimentare la voglia di esplorare, trasformando lo studio in una
personale crescita continua, dove la ricerca e la scoperta sono il vero scopo del processo educativo;
• Integrazione di risorse multidisciplinari: l’utilizzo di sistemi di IA può supportare nella scomposizione
di problemi complessi, analizzare varie tipologie di informazioni e valutare sistemi efficaci. Inoltre,
grazie alla capacità analizzare significative quantità di dati, è in grado di semplificare l’integrazione
delle conoscenze, evidenziando punti di interconnessione tra diverse discipline25;
• Approfondimento in tempo reale: l’IA può supportare gli studenti nell’individuare fonti di
approfondimento pertinenti, suggerendo articoli, libri e altri materiali utili26. In questo modo, lo
studente, pur considerando che tali fonti non sono sempre aggiornate o attendibili, dispone di
suggerimenti in tempo reale per possibili approfondimenti, è stimolato ad arricchire il proprio
percorso di apprendimento con ulteriori materiali e contenuti, anche in ottica di condivisione del
sapere, sia con i docenti sia con i compagni di classe. Con riferimento al framework delle competenze
digitali DigComp 2.2 è utile valorizzare tale esercizio per potenziare la capacità degli studenti di
analizzare, confrontare e valutare in maniera critica la credibilità e l’affidabilità delle fonti dei dati,
delle informazioni e dei contenuti digitali (competenza 1.2 “Valutare dati, informazioni e contenuti
digitali”, afferente all’Area 1. Alfabetizzazione su informazioni e dati);
• Apprendimento più accessibile e inclusivo: funzionalità come il supporto multilingue e la trascrizione
automatica aiutano a rendere l’ambiente di apprendimento più accessibile e inclusivo per tutti.
Piattaforme educative permettono di creare simulazioni interattive e ambienti virtuali, consentendo
di esplorare concetti complessi in modo pratico e aiutando ad applicare le conoscenze27.
• Promozione dell’autonomia: chatbot o piattaforme di apprendimento personalizzate permettono
agli studenti di ricevere assistenza senza essere vincolati dagli orari scolastici tradizionali, facilitando
la gestione autonoma del tempo e delle risorse. Questo approccio sviluppa capacità di auto-gestione
e competenze trasversali come il pensiero critico e la capacità di problem solving28;
• Feedback immediati: i sistemi di IA più avanzati supportano l’apprendimento fornendo correzioni
dettagliate e spiegazioni che aiutano gli studenti a comprendere i propri errori, ponendosi come
strumento aggiuntivo al feedback più strutturato del docente29. Tale aspetto aiuta gli studenti a
rimanere coinvolti e motivati, rendendo il processo di apprendimento continuo e interattivo e
incoraggiando gli studenti a identificare i loro punti di forza e le aree di miglioramento.
24 Ibidem
25 Agenda Digitale (2024). IA nelle scuole: Un nuovo approccio all’educazione interdisciplinare.
26 UNESCO (2023). Guidance for generative AI in education and research. Parigi.
27 Agenda Digitale (2024). IA nelle scuole: Un nuovo approccio all’educazione interdisciplinare.
28 Ibidem
29 Ministero dell’istruzione e del merito (2025). Nuove Indicazioni 2025 Scuola dell’infanzia e Primo ciclo di istruzione Materiali per il
dibattito pubblico
28

--- Pagina 29 ---
Linee guida per l’introduzione dell’Intelligenza Artificiale nelle
Istituzioni scolastiche
4.3 Mitigazione dei rischi
L’introduzione dell’IA all’interno del settore dell’istruzione comporta dei rischi che devono essere
adeguatamente valutati per consentire una modalità di applicazione etica e corretta. Adottare strategie di
mitigazione efficaci permette di sfruttare il potenziale innovativo dell’IA, trasformandola in un alleato per la
crescita personale degli studenti e per la loro preparazione alle sfide del futuro. Nella definizione di tali
strategie di mitigazione, si raccomanda di adottare un approccio graduale e gerarchico, in linea con la
gerarchia di mitigazione delineata nella metodologia HUDERIA. In base a tale approccio, occorre innanzitutto
evitare l’insorgere di impatti negativi dell’IA mediante appropriate misure preventive; qualora alcuni rischi
non possano essere completamente evitati, si procederà a mitigarne al minimo la portata e la probabilità di
realizzazione. Solo laddove si manifestino effetti avversi nonostante le precauzioni adottate, dovranno
attivarsi misure di ripristino (per riportare le persone colpite a una situazione analoga a quella precedente
all’impatto) e, se necessario, di compensazione dei danni subiti.
AZIONI DI MITIGAZIONE
Di seguito vengono riportate, a titolo esemplificativo, alcune possibili azioni che l’Istituzione scolastica – nella
figura del dirigente scolastico e le figure di riferimento da lui preposte – deve assicurarsi che vengano attuate
per limitare i rischi legati all’implementazione dell’IA:
• Protezione dei dati: l’adozione di misure di sicurezza per la gestione dei dati, insieme alla verifica che
i sistemi utilizzati siano progettati secondo i principi di privacy by design e by default, garantisce il
corretto trattamento delle informazioni personali in conformità con le normative sulla protezione dei
dati. Occorre, inoltre, stabilire limiti ben definiti in merito all’accesso e all’uso dei dati raccolti,
ponendo particolare attenzione all’impatto che tali operazioni possono avere sugli interessati, al fine
di tutelarne efficacemente i diritti e la privacy. Per ulteriori approfondimenti, si rimanda al Paragrafo
3.3;
• Programmi di manutenzione: l’implementazione di un piano di manutenzione regolare deve
includere aggiornamenti costanti di software e hardware, monitoraggio continuo delle reti per
risolvere tempestivamente eventuali problemi, backup periodici dei dati per evitare perdite, test di
compatibilità per prevenire conflitti con nuovi aggiornamenti e formazione del personale scolastico
per gestire e risolvere i problemi tecnici di base;
• Progettazione etica degli algoritmi: la definizione di un approccio proattivo nella progettazione e
nello sviluppo degli algoritmi di IA, che includa l’auditing dei dati di addestramento per individuare e
correggere eventuali bias, l’esecuzione di test regolari per garantire equità, il monitoraggio continuo
e la normalizzazione dei dati, assicura che l’IA operi nel rispetto dei principi di non discriminazione e
integrità etica. È inoltre fondamentale che la fase di addestramento contempli adeguate garanzie a
tutela degli interessati, favorendo, ove possibile, l’utilizzo di dati sintetici in luogo di dati reali, al fine
di minimizzare i rischi legati alla privacy e proteggere i dati personali sensibili;
• Migliore comprensione dell’IA: l’adozione di tecniche di spiegabilità dell’AI aumenta la trasparenza
dei modelli, rendendoli più comprensibili e interpretabili. Poiché la fiducia nell’IA dipende dalla sua
affidabilità, queste tecniche includono l’uso di algoritmi che forniscono spiegazioni chiare e
dettagliate delle loro decisioni, permettendo agli utenti di capire come e perché vengono prese
determinate scelte e pianificando, se necessario, piani di emergenza. Sulla nozione di spiegabilità, si
veda anche la sentenza della Corte di giustizia UE, prima sezione, del 27 febbraio 2025 (C-203/22,
CK), la quale, ancorché attinente a una fattispecie non direttamente riconducibile al contesto
scolastico, specifica che in un processo decisionale automatizzato, il diritto dell’interessato di
ottenere informazioni significative sulla logica utilizzata deve essere inteso come un diritto alla
spiegazione della procedura e dei principi concretamente applicati per utilizzare, con mezzi
automatizzati, i dati personali al fine di ottenerne un risultato specifico. Tale spiegazione, secondo la
29

--- Pagina 30 ---
Linee guida per l’introduzione dell’Intelligenza Artificiale nelle
Istituzioni scolastiche
Corte, deve essere fornita mediante «informazioni pertinenti e in forma concisa, trasparente,
intelligibile e facilmente accessibile»;
• Formazione continua: una formazione specifica sull’uso responsabile dell’IA a tutto il personale
favorisce un’integrazione consapevole di queste tecnologie nel contesto educativo, a seconda
dell’utilizzo che ne fanno. La formazione include una comprensione approfondita delle tecniche per
identificare e mitigare i bias nei contenuti generati dall’IA. La formazione si estende anche agli
studenti per istruirli a un utilizzo responsabile dell’IA così da imparare a valutare criticamente i
contenuti generati. L’obiettivo è dotare l’intera comunità scolastica di strumenti pratici e risorse utili
per integrare l’IA in modo efficace e innovativo nelle attività quotidiane;
• Integrazione di sistemi ibridi: la definizione di un equilibrio tra l’utilizzo dell’IA e il contributo diretto
del personale scolastico garantisce che l’aspetto umano rimanga centrale. I dirigenti scolastici, il
personale amministrativo e gli insegnati devono essere coinvolti attivamente nel monitoraggio delle
attività, nell’adattamento delle risorse e nella gestione delle iniziative, anche quando queste sono
supportate da strumenti automatizzati. Si suggerisce di integrare sistemi ibridi che automatizzino le
attività ripetitive, lasciando spazio a interventi che preservino la relazione diretta con studenti e
docenti. L’IA, infatti, non dovrebbe sostituire l’interazione umana e l’insegnamento diretto, ma
arricchire le metodologie didattiche. Questo approccio combinato permette di promuove un
ambiente di apprendimento più inclusivo e coinvolgente;
• Interazione sociale: l’uso degli strumenti di IA deve essere alternato a momenti di apprendimento
sociale, dove gli studenti possano interagire tra loro e con gli insegnanti. Attività collaborative,
discussioni e lavori di gruppo possono contrastare l’isolamento, promuovendo il lavoro di squadra e
le competenze interpersonali. Inoltre, per ostacolare una dipendenza eccessiva delle nuove
tecnologie, gli studenti devono essere incoraggiati a utilizzare in maniera critica i sistemi dell’IA e
renderli consapevoli dei benefici e dei potenziali pericoli. In questo modo potranno utilizzare e
impiegare l’IA in modo etico e responsabile, eventualmente anche grazie al supporto di tecnici.
L’obiettivo è assicurarsi che tali strumenti vengano usati a supporto e non a sostituzione delle
decisioni o dei processi educativi;
• Promozione del dialogo e del coinvolgimento: una comunicazione chiara e trasparente permette di
ottenere supporto e coinvolgimento da parte di tutti i soggetti interessati. Il personale scolastico
dovrebbero avviare conversazioni in modo proattivo e invitare al dialogo, fornendo informazioni
accurate e accessibili sull’integrazione dell’IA nelle scuole. Aggiornamenti regolari tramite newsletter
e piattaforme digitali possono aiutare a diffondere informazioni e garantire trasparenza.
4.4 Consapevolezza e responsabilità nell’utilizzo dell’IA
Come anticipato all’interno del paragrafo 3.1 delle presenti Linee guida, l’introduzione di sistemi di IA nelle
Istituzioni scolastiche deve avvenire nel rispetto dei principi in materia di etica, tenendo conto delle possibili
implicazioni morali dei sistemi medesimi, al fine di supportare un uso corretto e antropocentrico dell’IA.
Studentesse e studenti devono essere guidati, tenuto conto del grado della scuola che frequentano, nel
maturare una profonda consapevolezza delle potenzialità e dei limiti dell’IA ed essere supportati nello
sviluppo di un adeguato senso critico che consenta loro di comprendere, analizzare e valutare le informazioni
acquisite mediante i sistemi di IA, in modo autonomo e responsabile, anche tenendo conto delle c.d.
“allucinazioni dell’IA” derivanti da risultati che non corrispondono alla realtà oggettiva.
«La diffusione dei sistemi di IA nell’istruzione è importante per promuovere un’istruzione e una formazione
digitali di alta qualità e per consentire a tutti i discenti e gli insegnanti di acquisire e condividere le competenze
e le abilità digitali necessarie, compresa l’alfabetizzazione mediatica, e il pensiero critico […]» (cfr.
Considerando 56, AI Act).
A tal fine, fondamentale risulta il ruolo dei docenti nel fornire mezzi adeguati al potenziamento delle
30

--- Pagina 31 ---
Linee guida per l’introduzione dell’Intelligenza Artificiale nelle
Istituzioni scolastiche
opportune competenze e «abilità nell’utilizzo degli strumenti disponibili, evidenziando il corretto utilizzo degli
stessi sul piano del rispetto degli aspetti etici e sociali» («Strategia Italiana per l’Intelligenza Artificiale 2024-
2026» adottata dal Dipartimento per la trasformazione digitale e dall’Agenzia per l’Italia Digitale il 22 luglio
2024).
Le competenze sviluppate da studentesse e studenti devono permettere loro di fruire in modo responsabile
e corretto delle tecnologie emergenti, affinché possano sfruttare le relative opportunità e, al contempo,
evitare utilizzi impropri delle stesse, a discapito dello sviluppo delle proprie conoscenze e abilità, con possibili
ricadute negative sui relativi curricula e percorsi di crescita personale e scolastica.
Per lo svolgimento delle proprie funzioni educative e formative, è imprescindibile che i docenti siano
costantemente aggiornati e acquisiscano gli strumenti necessari per un utilizzo sicuro, costruttivo e funzionale
dell’IA nel contesto scolastico.
Il dirigente scolastico, di concerto con le figure di riferimento da lui preposte, è chiamato ad effettuare
un’attenta e delicata attività di verifica dei possibili sistemi di IA a cui poter ricorrere nello svolgimento delle
attività didattiche, nella consapevolezza che l’utilizzo delle stesse per «[…] valutare i risultati
dell'apprendimento delle persone, per valutare il livello di istruzione adeguato per una persona e influenzare
materialmente il livello di istruzione e formazione che le persone riceveranno o a cui potranno avere accesso
o per monitorare e rilevare comportamenti vietati degli studenti durante le prove, dovrebbero essere
classificati come sistemi di IA ad alto rischio, in quanto possono determinare il percorso d'istruzione e
professionale della vita di una persona e quindi può incidere sulla sua capacità di garantire il proprio
sostentamento […]» (Considerando n. 56, AI Act).
5. Comunicazione e governance
Il quarto pilastro del modello, “Comunicazione e governance”, si pone l’obiettivo di agevolare la diffusione
delle presenti Linee guida a dirigenti scolastici, personale amministrativo, docenti, studenti e famiglie e
supportare l’adozione incrementale dei sistemi di IA in modo consapevole e responsabile all’interno delle
Istituzioni scolastiche. L’obiettivo è facilitare il pieno allineamento tra le indicazioni e le direttive del Ministero
e le progettualità realizzate dalle Istituzioni scolastiche, nonché supportare il coinvolgimento e la
sensibilizzazione dei diversi stakeholder sul tema, dedicando particolare attenzione alla governance dell’IA
nelle Istituzioni scolastiche. Il coinvolgimento dinamico delle unità periferiche vede negli Uffici Scolastici
Regionali un attore chiave per il supporto alla governance territoriale, facilitando l’applicazione delle Linee
guida e promuovendo momenti di consultazione con enti e soggetti istituzionali locali. Il Ministero assumerà
un ruolo proattivo di monitoraggio, intercettando potenziali criticità al fine di evitare disfunzioni operative e
tutelare la reputazione delle Istituzioni scolastiche.
Inoltre, al fine di diffondere e aggiornare costantemente le Linee guida, il Ministero garantisce l’istituzione di
tavoli di lavoro con esperti del settore, pedagogisti e rappresentanti delle Istituzioni scolastiche. Gli stessi
tavoli di lavoro consentiranno un accompagnamento qualificato e il coinvolgimento dell’intero sistema
educativo, inclusi soggetti esterni, nelle forme più appropriate.
In questa direzione, il Ministero metterà a disposizione di studenti, famiglie, dirigenti e personale scolastico
gli strumenti necessari per l’adozione responsabile e consapevole dell’IA tramite un servizio digitale
disponibile sulla piattaforma unica.istruzione.gov.it, il quale consentirà di:
• fruire in maniera interattiva delle Linee guida di introduzione dell’IA e consultare informazioni
pubbliche inerenti alle progettualità in materia di IA attivate dalle Istituzioni scolastiche su tutto il
territorio nazionale;
• accedere al materiale operativo che sarà disponibile per la verifica preliminare degli adempimenti in
31

--- Pagina 32 ---
Linee guida per l’introduzione dell’Intelligenza Artificiale nelle
Istituzioni scolastiche
materia di protezione dei dati personali;
• inserire le progettualità attraverso la compilazione della scheda progetto, utile per censire le
sperimentazioni in ambito IA e a condividerle con il Ministero, nonché con le altre scuole;
• visionare le iniziative sviluppate da altre Istituzioni scolastiche nell’ottica di riuso e condivisione di
esperienze tra scuole.
Con tale servizio, da un lato il Ministero vuole supportare le Istituzioni scolastiche nella fruizione delle Linee
guida e offrire strumenti per l’implementazione dei progetti di IA; dall’altro, si pone l’obiettivo di rilevare le
esperienze attivate dalle scuole.
Inoltre, il Ministero potrà monitorare l’andamento delle attività attraverso una Dashboard dedicata,
contenente i dati forniti dalle scuole ed effettuare valutazioni a campione, anche tramite specifiche attività
di audit, utili a valutare la conformità normativa, la trasparenza e l’adeguatezza dei sistemi di IA adottati dalle
scuole.
6. Conclusioni
L’introduzione dell’IA nelle Istituzioni scolastiche italiane rappresenta una grande opportunità, che richiede
un impegno costante da parte di tutti gli attori coinvolti. Il Ministero dell’istruzione e del merito, attraverso
la diffusione delle Linee guida e degli altri strumenti operativi, intende sostenere e promuovere questa
trasformazione in modo ordinato e nel pieno rispetto dei principi normativi, etici e pedagogici. Le Linee guida
delineate nel presente documento offrono una struttura chiara e operativa, proponendo un approccio
graduale che tiene conto delle specificità di ciascuna Istituzione scolastica per integrare l’IA in modo tale che
possa effettivamente supportare l’inclusione, migliorare l’efficienza e accrescere la qualità dell’offerta
formativa. Infatti, solo attraverso un’implementazione responsabile, che tenga conto delle esigenze
individuali degli attori del sistema scolastico, sarà possibile raggiungere gli obiettivi prefissati e costruire una
scuola più inclusiva, equa e preparata ad affrontare le sfide del futuro.
32

--- Pagina 33 ---
Linee guida per l’introduzione dell’Intelligenza Artificiale nelle
Istituzioni scolastiche
Glossario degli acronimi
AgID – Agenzia per l’Italia Digitale
AI Act – Regolamento Europeo sull’Intelligenza Artificiale
DPIA – Data Protection Impact Assessment (Valutazione d’Impatto sulla Protezione dei Dati)
DPO – Data Protection Officer
DSGA – Direttore dei Servizi Generali e Amministrativi
GDPR - General Data Protection Regulation (Regolamento Generale sulla Protezione dei Dati)
IA – Intelligenza Artificiale
LLM – Large Language Models (Modelli Linguistici di Grandi Dimensioni)
MIM – Ministero dell’istruzione e del merito
PTOF – Piano Triennale dell’Offerta Formativa
RAV – Rapporto di Autovalutazione
SaaS – Software as a Service
UNESCO – Organizzazione delle Nazioni Unite per l’Educazione, la Scienza e la Cultura
Glossario dei termini
Audit dei dati Processo di valutazione e controllo dei dataset impiegati, finalizzato ad
assicurare l’accuratezza, la qualità, la completezza e la conformità dei dati
Bias Distorsioni sistematiche nei dati o negli algoritmi che possono portare a risultati
ingiusti, discriminatori o non rappresentativi della realtà
Chatbot Software che simula ed elabora le conversazioni umane, consentendo agli
utenti di interagire con i dispositivi digitali
Content curation Processo di raccolta, selezione, organizzazione e personalizzazione di contenuti
digitali
Milestone Punti chiave all’interno di un progetto che segnano il completamento di fasi
significative o il raggiungimento di obiettivi intermedi
Privacy by design Principio secondo cui la protezione dei dati personali deve essere integrata fin
dalla fase di progettazione di un sistema o di un servizio
Privacy by default Principio secondo cui, per impostazione predefinita, un sistema o servizio deve
raccogliere solo i dati strettamente necessari e limitarne l’accesso e l’uso
33

--- Pagina 34 ---
Linee guida per l’introduzione dell’Intelligenza Artificiale nelle
Istituzioni scolastiche
Spiegabilità Capacità di un sistema di IA di fornire ragioni chiare e comprensibili per le sue
decisioni e azioni
Stakeholder Soggetti o gruppi direttamente o indirettamente influenzati dal progetto o
attività
34